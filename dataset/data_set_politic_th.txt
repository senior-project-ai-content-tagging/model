title|content
ธรรมนัสเตือนรัฐมนตรีปากเก่ง ระวังหลุดเก้าอี้คาสภาฯ|ร้อยเอก ธรรมนัส พรหมเผ่า สมาชิกสภาผู้แทนราษฎร (ส.ส.) จ.พะเยา เขต 1 พรรคเศรษฐกิจไทย แถลงเมื่อวันพฤหัสบดี (26 พ.ค.) เตือนรัฐมนตรี "ปากเก่ง" ระวังพ้นจากตำแหน่ง"รัฐมนตรีหลายท่านปากเก่งแต่ว่าทางปฏิบัติในการบริหารราชการแผ่นดินเนี่ยล้มเหลว ต้องระวังนะครับ อย่าเอาดีแต่พูด โกหกผู้ใหญ่ไปวันๆ อย่าทำนะครับ"ส.ส. รายนี้ ที่เคยเป็นรัฐมนตรีช่วยว่าการกระทรวงเกษตรและสหกรณ์ เผยว่าขณะนี้พรรคเศรษฐกิจไทยมีเสียงในสภาผู้แทนราษฎร 16 เสียง แต่เชื่อว่าจะมีเสียงแนวร่วมของพรรคมากกว่านั้น"ผมว่าเสียง 16 เสียง เป็นเสียงที่มีความสำคัญ และอยากจะกราบเรียนพี่น้องสื่อมวลชนทุกสำนักว่า เสียงในมือผมนี่ไม่ใช่ 16 เสียงนะครับ ไม่ใช่แค่ 16 เสียง" ร.อ.ธรรมนัส กล่าว"คือเมื่อเช้าถ้าฟังท่านพิเชษฐ์ให้สัมภาษณ์ก็ชัดเจนว่าผมมีเสียงที่อื่นอีกเยอะนะครับ"
ว่าที่ผู้ว่าฯ ชัชชาติ ร่วมพิธีเบิกเนตร ท้าวเวสสุวรรณ วัดเกาะสุวรรณาราม|ชัชชาติ-ปวีณา-ศิธา ร่วมพิธีเบิกเนตร ท้าวเวสสุวรรณ วัดเกาะสุวรรณาราม รับมอบผ้ายันต์ ท้าวเวสสุวรรณโณ รุ่นแรกของวัด(26 พ.ค.65) นายชัชชาติ สิทธิพันธุ์ ว่าที่ผู้ว่าราชการกรุงเทพมหานคร พร้อมด้วย นาง ปวีณา หงสกุล มูลนิธิปวีณาหงสกุลเพื่อเด็กและสตรี พร้อมด้วย น.ต.ศิธา ทิวารี ประธานคณะกรรมการ อำนวยการและพัฒนาพรรคไทยสร้างไทย ได้เดินทางไปที่ วัดเกาะสุวรรณาราม เขตสายไหม กรุงเทพมหานคร เพื่อร่วมในพิธีเบิกเนตร ท้าวเวสสุวรรณ ซึ่งสมเด็จพระมหารัชมงคลมุนี (ธงชัย ธมฺมธโช) วัดไตรมิตรวิทยารามวรวิหาร เจ้าคณะหนกลาง กรรมการมหาเถรสมาคม ประธานฝ่ายสงฆ์สำหรับพิธี เบิกเนตร ท้าวเวสสุวรรณ รูปปั้นขนาดใหญ่ 4 องค์ โดยมีปางสีขาว ปางสีแดง ปางสีเขียว ปางสีทอง ประดิษฐานหน้าพระอุโบสถ วัดเกาะสุวรรณาราม เพื่อเป็นที่ยึดเหนี่ยวจิตใจให้กับประชาชนทั่วไปได้กราบไหว้ เพื่อความเป็นสิริมงคล
รัฐมนตรีสาธิต ย้ำฝีดาษลิงไร้ผู้ติดเชื้อในประเทศ เฝ้าระวังเข้มคนเดินทางเข้า|นายสาธิต ปิตุเตชะ รัฐมนตรีช่วยว่าการกระทรวงสาธารณสุข เปิดเผยถึงการเฝ้าระวังโรคฝีดาษลิงต่อประเทศเสี่ยงที่เดินทางเข้าไทย ว่าหนึ่งในมาตรการของกรมควบคุมโรคติดต่อคือการคัดกรองที่ด่านควบคุมโรคคนเดินทางมาจากประเทศเสี่ยงการเฝ้าระวังโรคนั้นเน้นที่การสังเกตอาการเบื้องต้น แจกบัตร Beware Card พร้อมคำแนะนำให้กับผู้เดินทางเข้าประเทศจากประเทศเสี่ยง และแนะนำให้สังเกตอาการตัวเองถ้ามีอาการให้แจ้งกลับที่เจ้าหน้าที่ของไทยผ่านสายด่วน 1422 กรมควบคุมโรคติดต่อ นายสาธิต เผยว่า นอกจากนั้นผู้ที่เดินทางเข้าประเทศสามารถอ่านคำแนะนำต่างๆ ผ่านคิวร์อาร์โค้ต เพราะถ้าหากมีเหตุให้สงสัยว่ามีอาการ จะได้นำเข้าสู่ระบบควบคุมกักกันโรคได้ รัฐมนตรีช่วยว่าการกระทรวงสาธารณสุขรายนี้ เชื่อมั่นว่าขณะนี้ยังไม่มีผู้ติดเชื้อในประเทศ
อดีต กกต. ลั่นไร้กังวลหากประยุทธ์พ้นเก้าอี้ เชื่อมีคนอีกเยอะเป็นนายกฯ ได้ดีกว่า|นายสมชัย ศรีสุทธิยากร อดีตกรรมการการเลือกตั้ง (กกต.) โพสต์เฟซบุ๊กเมื่อวันพฤหัสบดี (26 พ.ค.) ระบุว่าหากเกิดเหตุการณ์เหล่านี้ ได้แก่ พระราชบัญญัติงบประมาณรายจ่ายงบประมาณประจำปี 2566 กฎหมายลูกกี่ยวกับการเลือกตั้งและพรรคการเมืองไม่ผ่าน หรือรัฐบาลแพ้มติการอภิปรายไม่ไว้วางใจ จนพลเอก ประยุทธ์ จันทร์โอชา พ้นจากตำแหน่ง ก็ไม่ต้องกังวล เพราะมีคนอีกมากมายที่เป็นนายกรัฐมนตรีได้ดีกว่า"ทุกกรณี ไม่มีอะไรต้องกังวล
"หมอระวี" เตือนรัฐบาล! คนแดนไกล-ฝ่ายค้าน-ธรรมนัส เดินเกมเร็วหวังคว่ำไวขึ้น|วันนี้ (27 พ.ค.) นพ.ระวี มาศฉมาดล ส.ส.บัญชีรายชื่อ พรรคพลังธรรมใหม่ กล่าวถึงสถานการณ์การเมืองในขณะนี้ว่า เหตุผลที่ฝ่ายค้านเล่นเกมคว่ำรัฐบาลเร็วขึ้น โดยอาจจะเกิดขึ้นตั้งแต่การอภิปรายร่างกฎหมายงบประมาณประจำปีงบประมาณ 2566 ซึ่งกำลังเป็นไปตามยุทธศาสตร์กินทีละคำของนายทักษิณ ชินวัตร ที่จะปูทางไปสู่การเลือกตั้งในอนาคต ปรากฏการณ์แลนด์สไลด์ในการเลือกตั้งผู้ว่าฯ กทม. ชี้ให้เห็นว่า กระแสรัฐบาลตกต่ำเต็มที่ จากปัญหาโควิด เศรษฐกิจตกต่ำ แถมยังมีสงครามรัสเซีย-ยูเครน จนทำให้เกิดปัญหาราคาพลังงานสังเกตได้ว่า ผลการเลือกตั้งทำให้พรรคเพื่อไทยเปลี่ยนยุทธวิธีมาเป็น ตีเหล็กตอนร้อน รุกเมื่อคู่ต่อสู้เพลี่ยงพล้ำ อีกข้อหนึ่ง คือ การเดินทางไปต่างประเทศของ ร.อ.ธรรมนัส พรหมเผ่า เลขาธิการพรรคเศรษฐกิจไทย ไม่ทราบว่าได้มีการพูดคุยกับใครหรือไม่ เพราะเมื่อกลับมา พล.อ.วิชญ์ เทพหัสดิน ณ อยุธยา ก็หลุดออกจากหัวหน้าพรรคเศรษฐกิจไทย และ ร.อ.ธรรมนัส ก็เดินเกมเร็วด้วยการติดต่อกับกลุ่มพรรคเล็กทันที ด้วยการเซ็นชื่อเข้าร่วมกัน จึงตั้งคำถามว่าหากจะไปคว่ำรัฐบาลตอนอภิปรายไม่ไว้วางใจ ทำไมถึงต้องเล่นเกมเร็วตอนนี้ดังนั้น การคว่ำรัฐบาลในการอภิปรายร่างกฎหมายงบประมาณ ง่ายกว่าการคว่ำในอภิปรายไม่ไว้วางใจ เพราะรัฐบาลไม่ได้ระวังตัว ไม่ได้เตรียมรับมือ รวมถึงการโหวตในสภานั้น การลงมติคว่ำร่างกฎหมายงบประมาณใช้เสียงแค่ครึ่งหนึ่งของ ส.ส. ที่อยู่ในที่ประชุมเท่านั้น แต่การอภิปรายไม่ไว้วางใจ ไม่ว่า ส.ส. จะเข้าประชุมกี่คน ก็ต้องมีเสียงมากกว่า 239 เสียงถึงจะคว่ำรัฐบาลได้ เหตุผลเหล่านี้จึงขอเตือนให้รัฐบาลระวังตัวไว้ขณะเดียวกัน ขณะนี้ฝ่ายค้านไม่ได้สนใจกฎหมายลูกแล้ว เพราะถ้าคว่ำรัฐบาลได้ ทำให้ต้องเลือกตั้งในเวลาอันใกล้ ก็มั่นใจว่ารัฐบาลแทบจะไม่มีความพร้อมในการเลือกตั้งเลย พรรคเดียวที่น่าจะพร้อม คือ พรรคภูมิใจไทย ส่วนพรรคพลังประชารัฐยิ่งไม่มั่นใจว่าจะเป็นอย่างไร ดังนั้น พรรคฝ่ายค้านไม่เกรงกลัวรัฐบาลแล้ว เพราะจะเป็นต่อทันทีในสนามเลือกตั้งจากกระแสของประชาชนในขณะนี้ การเดินเกมคว่ำรัฐบาลในการอภิปรายร่างกฎหมายงบประมาณของฝ่ายค้าน มีแต่ได้กับเสมอตัว ไม่มีข้อเสีย ถ้าเกิดพลาดในร่างกฎหมายงบประมาณ ก็ไปคว่ำต่อในการอภิปรายไม่ไว้วางใจได้อีกครั้ง ครั้งนี้ก็เปรียบเสมือนได้ซ้อมใหญ่ก่อนถึงวันเชือดอย่างไรก็ตาม ตนมั่นใจว่า คนแดนไกล ฝ่ายค้าน และ ร.อ.ธรรมนัส จะเดินหน้าคว่ำรัฐบาลในเกมงบประมาณแน่นอน ส่วนจะประสบความสำเร็จหรือไม่ ก็คงต้องดูการขนกล้วยของคนแดนไกลว่าจะเยอะแค่ไหน ขอเตือนรัฐบาลได้แค่นี้ จากนี้ต้องเป็นหน้าที่ของรัฐบาลเองว่าจะแก้เกมอย่างไร
เพื่อไทย-ก้าวไกล แถลงผนึก ส.ก. ร่วมทำงาน เพิ่มประสิทธิภาพสภากรุงเทพฯ|พรรคเพื่อไทย และพรรคก้าวไกล แถลงข่าวร่วมกันเมื่อวันศุกร์ (27 พ.ค.) ว่าจะผนึกกำลังว่าที่สมาชิกสภากรุงเทพมหานครของทั้ง 2 พรรค ที่มีรวมกัน 34 คน ในการเพิ่มประสิทธิภาพและความโปร่งใสของสภากรุงเทพมหานคร"วันนี้พรรคเพื่อไทยและพรรคก้าวไกลได้แถลงความร่วมมือกัน ในการทำงานร่วมกันในสภา กทม. นะครับ" นายประเสริฐ จันทรรวงทอง เลขาธิการพรรคเพื่อไทย กล่าว"ก็จะเป็นการยกระดับของสภากรุงเทพมหานครในมิติใหม่นะครับ"นายประเสริฐ และเลขาธิการพรรคก้าวไกล นายชัยธวัช ตุลาธน กล่าวว่าความร่วมมือดังกล่าวระหว่าง 2 พรรค จะมีในหลายด้าน ได้แก่นายชัยธวัช กล่าวว่า พรรคก้าวไกลจะสนับสนุนตัวแทนจากพรรคเพื่อไทยเป็นประธานสภากรุงเทพมหานคร ส่วนความชัดเจนว่าจะเป็นใครต้องรอหลังจาก กกต. รับรองผลการเลือกตั้งเสียก่อนนายวิชาญ มีนชัยนันท์ ประธานภาค กทม. และทีม ส.ก. พรรคเพื่อไทย กล่าวว่า พรรคเพื่อไทยจะผลักดันนโยบายที่หาเสียงไว้กับประชาชนให้นำไปสู่การปฏิบัติจริง"เราบอกแล้วครับว่า เราจะนำนโยบายทั้ง 5 นโยบายที่เราใช้ในการหาเสียงเข้าไปเสนอต่อสภา เพื่อให้สภาพิจารณานะครับ นำไปสู่การปฏิบัติของท่านผู้ว่าฯ"ส่วนนายวิโรจน์ ลักขณาอดิศร อดีตแคนดิเดตชิงตำแหน่งผู้ว่าราชการกรุงเทพมหานครของพรรคก้าวไกล กล่าวเช่นกันว่า 12 นโยบายของพรรคก้าวไกลได้รับการตอบรับที่ดีจากนายชัชชาติ สิทธิพันธุ์ ว่าที่ผู้ว่าราชการกรุงเทพมหานคร"ได้รับการตอบรับเป็นอย่างดีครับ ซึ่งก็คงจะมีพิจารณาร่วมกันครับ แล้วก็หลายเรื่องครับก็เห็นตรงกันครับ แล้วก็การทำงานเนี่ย ในการผลักดันนโยบายก็สามารถผลักดันได้ทั้งในส่วนของการจัดสรรงบประมาณ แล้วก็การทบทวนแก้ไขข้อบัญญํติ" นายวิโรจน์ กล่าวการเลือกตั้งท้องถิ่นของกรุงเทพมหานคร เมื่อวันที่ 22 พ.ค. ที่ผ่านมา พรรคเพื่อไทยกวาดที่นั่งในสภา กทม. ไปได้ถึง 20 เขต ขณะเดียวกันพรรคก้าวไกลคว้า ส.ก. ได้ 14 เขต รวมทั้ง 2 พรรค 34 เขตจากทั้งหมด 50 เขต
"วิษณุ" ย้ำชัดๆ ถ้าร่าง พ.ร.บ.งบ 66 ถูกตีตก รัฐบาลมีทางเลือกแค่ยุบสภาหรือลาออก|วันนี้ (27 พ.ค.) นายวิษณุ เครืองาม รองนายกรัฐมนตรี กล่าวถึงกรณีหากร่างพระราชบัญญัติงบประมาณรายจ่ายประจำปีงบประมาณ 2566 ไม่ผ่านสภาผู้แทนราษฎรในวาระที่ 1 จะต้องกลับไปใช้ พ.ร.บ.เดิม ใช่หรือไม่ ว่า ถ้าร่างพระราชบัญญัติงบประมาณไม่ผ่าน รัฐบาลจะต้องยุบสภาหรือลาออก โดยระหว่างนั้นเมื่อถึง 1 ต.ค. ก็จะใช้งบประมาณ 2565 ไปพลางก่อนซึ่งสำนักงบประมาณจะเป็นผู้กำหนดสัดส่วนที่จะใช้ ไม่ได้ให้ใช้เต็มจำนวน โดยจะสามารถบริหารงานได้จนกว่าจะมีงบประมาณใหม่ ทั้งนี้ รัฐบาลเดิมจะเป็นเพียงรัฐบาลรักษาการ เพียงแต่ว่าโครงการใหม่ๆ จะเกิดขึ้นไม่ได้ เนื่องจากไม่อยู่ในบัญชีงบประมาณปี 2565เมื่อถามว่า ถือเป็นข้อบังคับตามรัฐธรรมนูญหรือไม่ที่รัฐบาลจะต้องยุบสภา นายวิษณุ ระบุว่า เป็นเพียงประเพณีเท่านั้น ซึ่งไม่ควรที่จะไม่ปฏิบัติตาม เพราะเมื่อเป็นประเพณีก็ต้องปฏิบัติตามเช่นนั้น แต่ไม่จำเป็นต้องยุบสภา ทำเพียงลาออกก็ได้ ซึ่งหากนายกรัฐมนตรีลาออกถือว่าลาออกทั้งคณะ เพียงแต่ได้รักษาการต่อไปเท่านั้น ซึ่งการพิจารณาร่าง พ.ร.ป.ว่าด้วยการเลือกตั้ง ส.ส. และร่าง พ.ร.ป.ว่าด้วยพรรคการเมือง จะต้องชะงักลง เพราะเมื่อไม่มีสภาก็จะไม่มีการพิจารณา และวุฒิสภาก็ไม่สามารถประชุมได้เมื่อถามย้ำว่า ระหว่างวิธีการยุบสภาหรือลาออก แบบใดจะดีกว่ากันหากร่าง พ.ร.บ.งบ 66 ไม่ผ่าน นายวิษณุ กล่าวว่า ก็แล้วแต่ว่าแต่ละครั้งจะเอาอย่างไร พอไม่ผ่านก็ต้องเสนอใหม่อยู่ดี แต่หากเป็นการลาออกแล้วรัฐบาลใหม่เข้ามา กว่าจะเสนอเข้าสภา และเมื่อองค์ประกอบสภาไม่เปลี่ยน รัฐบาลใหม่เสนอไปก็อาจไม่ผ่านอีก ก็ยุบสภาเสียดีกว่าผู้สื่อข่าวถามถึงวิธีการที่จะมาแก้ไขนั้น นายวิษณุ ย้อนถามสื่อมวลชนว่า อย่าคิดไปในทางที่ไม่ให้เกิดเหตุแบบนั้น เพราะรัฐบาลไม่ได้คิดอย่างนั้น เมื่อถามต่อไปอีกว่าหากร่าง พ.ร.บ.งบ 66 ไม่ผ่าน จะต้องมีคำตอบจากรัฐบาลหรือไม่ว่าจะยุบสภาหรือลาออก นายวิษณุ ระบุว่า ไม่มีใครบอกว่าจะยุบสภาหรือลาออก อยู่ดีๆ ก็ประกาศออกมาให้รู้ว่าเกิดอะไรขึ้น ซึ่งไม่มีกรอบระยะเวลากำหนด และไม่มีบทกำหนดตายตัวอยู่ในมาตราใดมาตราหนึ่ง โดยจะใช้จังหวะเวลาอันสมควร อาจจะทิ้งระยะเวลาไว้ 1 เดือนก็ได้ แต่ต้องจบที่อย่างใดอย่างหนึ่ง เพราะหากไม่ผ่านการพิจารณาที่สภา ถือได้ว่าสภาไม่ไว้วางใจให้บริหารต่อไปเมื่อถามย้ำว่า กฎหมายลูก 2 ฉบับที่จะชะงักไป แล้วจะออกมาในรูปแบบใดนั้น นายวิษณุ กล่าวว่า ตนไม่ขอตอบว่าจะใช้แบบใด เพราะจะมีคนเห็นต่างได้ทั้งนั้น ไม่ว่าจะออกเป็น พ.ร.ก. หรือให้ กกต.ประกาศ หรือเลือกไปเลยตามแบบรัฐธรรมนูญใหม่ พร้อมย้ำจะมีความเห็นต่างอยู่ดี และต้องให้ศาลรัฐธรรมนูญวินิจฉัย หากศาลรัฐธรรมนูญมีความเห็นว่าใช้วิธีการนั้นๆ ไม่ได้ ก็เป็นอันว่าใช้ไม่ได้ ที่เลือกมาก็ใช้ไม่ได้ทั้งหมดนักข่าวถามเพิ่มเติมว่า แสดงว่าทุกปัญหาหากเกิดขึ้นย่อมมีทางออกได้ใช่หรือไม่ นายวิษณุ ระบุว่า ตนได้ตอบไปหมดแล้ว ผู้สื่อข่าวจะไปสรุปอย่างไรก็แล้วแต่ เพราะมีทางออก แต่ทางออกนั้นอาจจะมีผู้เสียประโยชน์ไม่ยอมรับ และร้องศาลรัฐธรรมนูญ ซึ่งเคยเกิดประเด็นดังกล่าวแล้ว และศาลก็วินิจฉัยให้โมฆะไปหลายครั้งทั้งนี้ นายวิษณุ กล่าวเพิ่มเติมว่า ที่ผ่านมาร่างกฎหมายงบประมาณไม่ผ่านสภามีเกิดขึ้นเพียงที่ต่างประเทศ เมื่อถามย้ำว่า การที่ร่าง พ.ร.บ.งบประมาณ ไม่ผ่านสภา ประชาชนจะตำหนิรัฐบาลอย่างแรงหากนำเรื่องงบประมาณมาเป็นการเล่นเกมการเมืองหรือไม่นั้น นายวิษณุ ระบุว่า ตนไม่ทราบ ก่อนจะย้อนถามสื่อมวลชนว่า ทำไมต้องมาตั้งคำถามห้อมล้อมตนว่า ร่าง พ.ร.บ.งบ 66 จะไม่ผ่านความเห็นชอบ ขอให้ช่วยตามดูกันต่อไปผู้สื่อข่าวจึงซักต่อไปอีกว่า มั่นใจว่าจะผ่านหรือไม่ นายวิษณุ ตอบว่า ไม่ทราบเช่นกัน สื่อมวลชนถามตนมามาก ตนก็เริ่มหวั่น แต่ตนไม่สามารถที่จะโหวตร่าง พ.ร.บ.ดังกล่าวได้ เนื่องจากเป็นรัฐมนตรี พร้อมกับระบุว่า ตนเป็นฝ่ายไปอย่างเดียว แนวโน้มไม่มี มีแต่แนวนอนนอกจากนี้ นายวิษณุ ยังกล่าวถึงกรณีการต่อขยายสัมปทานรถไฟฟ้าสายสีเขียว ว่า ขณะนี้เรื่องค้างอยู่ที่เลขาธิการ ครม. และเมื่อมีผู้ว่าฯ กทม.คนใหม่ ครม.จะต้องถามกลับไปยังผู้ว่าฯ คนใหม่ เพื่อนำแนวทางกลับมาเสนอที่ประชุมคณะรัฐมนตรีอีกครั้งเนื่องจากเรื่องมาจาก กทม. แต่กระทรวงที่เป็นผู้เสนอเข้าที่ประชุม ครม. คือ กระทรวงมหาดไทย ในฐานะกำกับดูแล และเมื่อมีอะไรเกิดขึ้นก็จะกระทบไปยัง กทม. เช่น การออกเงินจ่ายก็เป็นเรื่องของ กทม.เช่นกันส่วนหากเป็นเรื่องของ กทม. และมีการสอบถามกลับไปยัง กทม. แล้วตอบกลับมาว่าสามารถดำเนินการเองได้ กระทรวงมหาดไทยจะต้องเป็นผู้นำเรื่องเข้าที่ประชุม ครม. ซึ่งจะต้องออกมาในรูปแบบมติ ครม. ซึ่งเป็นไปตามคำสั่งของ คสช.โดยคำสั่งของ คสช. ไม่ได้ถูกยกเลิก ให้ยึดตามคำสั่งเดิม ไม่มีกรอบระยะเวลาในการดำเนินการ แม้ว่ารัฐบาลนี้เกิดอุบัติเหตุ เรื่องนี้ยังไม่เข้า ครม. ก็ไม่ถือว่าถูกยกเลิกไป แต่จะส่งผลให้ภาคเอกชนนั้นเดือดร้อน ลำบาก และรัฐบาลใหม่ที่เข้ามาก็ต้องดำเนินการตามคำสั่งของ คสช.เดิม ซึ่งถือว่าคำสั่ง คสช. เป็นไปตามกฎหมาย โดยมีผลตลอดไปจนกว่าคำสั่งจะถูกยกเลิก เพราะรัฐธรรมนูญเขียนเอาไว้ทั้งนี้ นายวิษณุ ยอมรับว่า ความเห็นของ ครม. และ กทม. สามารถเห็นต่างกันได้ โดย กทม.มีอำนาจจะแก้ จะทำอย่างไรก็ได้ โดยให้แจ้งไปยังกระทรวงมหาดไทย และส่งเข้าที่ประชุม ครม.พิจารณาอีกครั้ง พร้อมย้ำว่า ครม.จะไม่เห็นชอบตาม กทม. ก็ได้ เพราะเมื่อถึงเวลาอาจมีการต้องเสียเงิน ใช้งบประมาณแผ่นดิน แต่บทสรุปจะต้องจบที่ ครม. แต่ต้องให้ผู้ว่าฯ กทม.คนใหม่ ตั้งต้นว่าจะเอาอย่างไรเมื่อถามว่า ขณะนี้มีผู้ว่าฯ กทม.คนใหม่แล้ว จะต้องเริ่มกระบวนการใหม่หรือไม่ นายวิษณุ ระบุว่า อย่าเพิ่งพูดขนาดนั้น ต้องดูว่า กทม.จะเอาอย่างไร ตนจึงจะสามารถตอบได้ว่าจะเอาอย่างไร โดยขอให้เวลา กทม.ได้คิดสักหน่อย เพราะอาจไม่เคยได้ทำการบ้านเรื่องนี้มาก่อนส่วนที่นายชัชชาติ สิทธิพันธุ์ ว่าที่ผู้ว่าราชการกรุงเทพมหานคร ระบุว่า ต้องนำเข้า พ.ร.บ.ร่วมทุน นั้น นายวิษณุ มองว่า ก็แล้วแต่เขา ซึ่งหากเป็นไปตามนั้น ที่เจรจาไปก่อนหน้านี้ตามคำสั่งของ คสช. ก็ต้องยกเลิก ซึ่งสอดคล้องกับความเห็นของพรรคภูมิใจไทย
"บิ๊กตู่" เซ็งโซเชียล เหน็บอ่านกระดาษเปล่าบนเครื่องบิน โวย หาเรื่องนายกฯ ได้ทุกเรื่อง|“บิ๊กตู่” เซ็งโซเชียล เหน็บอ่านกระดาษเปล่าบนเครื่องบิน แจงเป็นหนังสือของสายการบิน โวย หาเรื่องว่านายกฯ ได้ทุกเรื่องผู้สื่อข่าวรายงานว่า พล.อ.ประยุทธ์ จันทร์โอชา นายกรัฐมนตรี และรรัฐมนตรีว่าการกระทรวงกลาโหม พร้อมคณะ ร่วมรับประทานอาหารกลางวัน กับ “ทีมประทศไทย” ประจำกรุงโตเกียว ระหว่างการเยือนประเทศญี่ปุ่นอย่างเป็นทางการ 26-27 พฤษภาคม 2565ทั้งนี้ นายกรัฐมนตรี กล่าวขอบคุณทุกคนที่ทำงาน ทำให้การเข้าร่วมการประชุม Nikkei Forum เป็นไปด้วยความเรียบร้อย ทั้งจากข้อมูลและแนวปฏิบัติต่าง ๆ ที่ได้ดำเนินการมาอย่างต่อเนื่อง ซึ่งวันนี้ตนเองได้ทำหน้าที่ในฐานะรัฐบาลอย่างเต็มที่ และมีแนวโน้มออกมาเป็นไปในเกณฑ์ที่น่าพอใจ จากการพบปะนายกรัฐมนตรีญี่ปุ่นและสมาพันธ์ธุรกิจต่าง ๆ ก็มีความพอใจ และให้ความสนใจแนวนโยบายใหม่ของประเทศไทย โดยเฉพาะ Better Thailand ซึ่งจะต้องทำให้ดีขึ้นต่อไปนายกรัฐมนตรี กล่าวว่า ทุกอย่างต้องมีการเปลี่ยนแปลงในทางที่ดีขึ้น แม้จะยากแต่ต้องทำให้ได้ ต้องคิดใหม่นอกกรอบ ให้เห็นในศักดิ์ศรีความเป็นไทย และศักดิ์ศรีความเป็นอาเซียน ที่จะนำพาอาเซียนไปด้วยกัน เพราะอาเซียนจะเชื่อมต่อไปยังเอเชีย เพราะภูมิภาคเอเชียมักมีบทบาทบนเวทีโลกน้อย ทั้งที่มีประชากรและทรัพยากรมีจำนวนมาก จึงต้องทำให้อาเซียนและเอเชียเข้มแข็ง อีกทั้งไทยยังเป็นศูนย์กลางของอาเซียน จึงต้องทำให้การทำงานทุกอย่างเป็นไปด้วยความเรียบร้อย สานต่อสิ่งที่ได้เคยกล่าวไว้ เพื่อให้ไปด้วยกันได้“ส่วนการทำงานใดก็ตาม จะมีกลุ่มที่ไม่เห็นด้วย และฝ่ายที่มีข้อตกลงเสมอ แต่จะทำอย่างไรให้ได้ประโยชน์จากทุกข้อตกลง เพราะไทยเป็นสมาชิกเกือบทั้งหมด จึงอย่าให้ใครนำไปบิดเบือน คนไทยเองก็ต้องเข้าใจ” นายกรัฐมนตรี กล่าวนายกรัฐมนตรี ยังกล่าวถึงกระแสข่าววิพากษ์วิจารณ์นายกรัฐมนตรี ที่อ่านกระดาษเปล่าบนเครื่องบิน ระหว่างเดินทางมาประเทศญี่ปุ่น ว่า นายกฯ อ่านหนังสือ ยังนำรูปไปวิพากษ์วิจารณ์ได้ หาว่านายกฯ แทนที่จะอ่านหนังสือเตรียมประชุม ทั้งที่ความจริง หนังสือที่อ่านเป็นหนังสือของสายการบินที่วางไว้ ก็หยิบขึ้นมาดู ส่วนแฟ้มการประชุมก็วางไว้ใกล้ ๆ กัน ไม่เข้าใจทำไมหาเรื่องว่านายกฯ ได้ทุกเรื่อง ไม่รู้เป็นอะไรกัน บ้านเมืองประเทศไทย
ดุสิตโพลชี้ “ชัชชาติ” ชนะเลือกตั้งผู้ว่า กทม. เพราะอยากเปลี่ยนแปลง|“สวนดุสิตโพล” 69.52% ของคนกรุงมอง”ชัชชาติ”ชนะแบบแลนด์สไลด์ เพราะต้องการเปลี่ยนแปลง ขณะ 71.96% ขอให้ทำตามที่หาเสียงไว้ รักษาสัญญา “สวนดุสิตโพล”  เปิดเผยผลสำรวจความคิดเห็นของคนกรุงเทพฯ เรื่อง “ควันหลงเลือกตั้งผู้ว่าฯ กทม.” สำรวจโดยการเก็บข้อมูลภาคสนาม และออนไลน์จำนวนทั้งสิ้น 1,191 คน ระหว่างวันที่ 24-27 พ.ค.ที่ผ่านมา พบว่า คนกรุงเทพฯ ร้อยละ 69.52มองว่าการที่นายชัชชาติ สิทธิพันธุ์ ชนะการเลือกตั้งครั้งนี้ด้วยคะแนนเสียงจำนวนมาก เพราะต้องการการเปลี่ยนแปลง, ร้อยละ 43.83 นโยบายดี น่าจะทำได้จริง, ร้อยละ 42.32 บุคลิกส่วนตัวเป็นคนติดดิน เข้าถึงทุกคน คนกรุงเทพฯ ร้อยละ 69.10เชื่อมั่นว่า ผู้ว่าฯ กทม.คนใหม่จะเปลี่ยนเมืองหลวงกรุงเทพฯให้ดีขึ้นได้, ร้อยละ 28.80 ไม่แน่ใจ และ ร้อยละ 2.10 ไม่ได้ , โดยที่ร้อยละ 46.52 ระบุ ผลการเลือกตั้งผู้ว่าฯ กทม. และ ส.ก.ครั้งนี้ค่อนข้างมีผลต่อการเปลี่ยนแปลงการเมืองไทยในภาพใหญ่, ร้อยละ 43.49 มีผลแน่นอนส่วนสิ่งที่คนกรุงเทพฯ อยากฝากถึง ผู้ว่าฯ กทม. คนใหม่ คือ ขอให้ทำตามที่หาเสียงไว้ รักษาสัญญา ร้อยละ 71.96 และแก้ปัญหาต่าง ๆ เช่น จราจร น้ำท่วม ร้อยละ 63.14 นอกจากนี้ คนกรุงเทพฯ ร้อยละ 50.46 ค่อนข้างพอใจภาพรวมต่อการจัดการเลือกตั้งของกกต., ร้อยละ 43.38 พอใจมาก
ขอพัก 10 วัน! หมอทวีศิลป์ เผยติดโควิด-19 ตรวจ ATK ขึ้น 2 ขีด เจ็บคอเล็กน้อย|หมอทวีศิลป์ ติดโควิด-19 ตรวจ ATK ขึ้น 2 ขีด เจ็บคอเล็กน้อย พร้อมขอโทษเพื่อนร่วมงานที่อยู่ใกล้ชิด แนะหมั่นตรวจ ATK บ่อยๆวันนี้ (28 พ.ค.) นพ.ทวีศิลป์ วิษณุโยธิน โฆษกศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 โควิด-19 (ศบค.) โพสต์เฟซบุ๊ก More ทวีศิลป์ แจ้งข่าวว่าตนเองติดเชื้อโควิด-19 หลังจากเมื่อวานนี้ ATK ขึ้น 2 ขีด โดยมีอาการเจ็บคอเล็กน้อยนอกจากนี้ หมอทวีศิลป์ ยังขออภัยเพื่อนร่วมงานที่ทำงานอยู่ใกล้ชิดกันในช่วงสัปดาห์ที่ผ่านมา และยังแนะนำใหตรวจ ATK บ่อยๆ ระบุว่า "ขอพัก 10 วัน : ATK ขึ้น 2 ขีดเมื่อวาน เจ็บคอเล็กน้อย อื่นๆ ปกติดีครับ กราบขออภัยพี่น้องๆ เพื่อนร่วมงานที่อยู่ใกล้ชิดทำงานกันในช่วงสัปดาห์ที่ผ่านมา ระมัดระวังตัวตรวจ ATK บ่อยๆ นะครับ"ทั้งนี้ โพสต์ดังดล่าวมีบรรดาชาวเน็ตต่างเข้ามาแสดงความคิดเห็นป็นจำนวนมาก พร้อมกับอวยพรขอให้หมอทวีศิลป์ หายไวๆ
ชาวเน็ตทึ่ง! คำชมของ "ชัชชาติ" หลังเด็ก ม.1 บอกตรงๆ "ไม่ค่อยขยันเรียน" (มีคลิป)|ชมคลิปนาที ชัชชาติ เจอเด็ก ม.1 บอกตรงๆ ว่าไม่ค่อยตั้งใจเรียน ก่อนว่าที่ผู้ว่าฯ กทม. จะชม อย่างน้อยก็ซื่อสัตย์ กลายเป็นประเด็นที่ถูกพูดถึงในโลกออนไลน์เป็นอย่างมาก จากกรณีบทสนทนาระหว่าง นายชัชชาติ สิทธิพันธุ์ ว่าที่ผู้ว่าราชการกรุงเทพมหานคร กับนักเรียนชาย ม.1 รายหนึ่งซึ่งให้คำตอบอย่างตรงไปตรงมาเมื่อถูกนายชัชชาติสอบถามว่าตั้งใจเรียนหรือไม่เหตุการณ์ดังกล่าว เกิดขึ้นเมื่อวันที่ 27 พ.ค.ที่ผ่านมา เวลาประมาณ 14.20 น. ขณะ นายชัชชา และทีมงานลงพื้นที่บริเวณชุมชนเคหะบางบัว เขตหลักสี่ กรุงเทพมหานคร เพื่อรับร้องเรียนจากชาวบ้านโดยมี นายสมบัติ กนกทิพย์วรรณ ผู้อำนวยการเขตหลักสี่, นายตกานต์ สุนนทวุฒิ ว่าที่สมาชิกสภากรุงเทพมหานคร (ส.ก.) พรรคเพื่อไทย, นายภิมุข สิมะโรจน์ ประธานกรรมการบริหาร บริษัท ซัสโก้ จำกัด (มหาชน), นายสุทธิพงศ์ ทัดพิทักษ์กุล หรือ ฮาร์ท นักร้องชื่อดัง ร่วมลงพื้นที่ด้วยโดยระหว่างนายชัชชาติและคณะ เดินสำรวจชุมชนบางบัวร่วมใจพัฒนา (เชิงสะพานไม้ 2) ได้พูดคุยกับเด็กนักเรียนชายวัยมัธยมคนหนึ่ง โดยนายชัชชาติถามถึงโรงเรียนและระดับชั้นที่เรียนอยู่  ซึ่งนักเรียนก็ตอบว่า เรียนอยู่ที่โรงเรียนบางบัว ชั้น ม.1และเมื่อว่าที่ผู้ว่าฯ กทม. ถามเด็กนักเรียนคนดังกล่าวว่า "ขยันเรียนไหมครับ" นักเรียนชาย ม.1 ก็ตอบออกไปตามตรงว่า "ไม่ค่อยครับ" ซึ่งนายชัชชาติ ก็ตอบว่า "น้องยังมีความซื่อสัตย์อยู่นะ ดีๆ ดีมาก"ทั้งนี้ คำตอบดังกล่าวของนายชัชชาติทำเอาชาวทวิตเตอร์ถึงกับทึ่ง เพราะถ้าเป็นผู้ใหญ่คนอื่นเด็กคงโดนดุที่ไม่ตั้งใจเรียน ซึ่งคำตอบดังกล่าวนอกจากจะแสดงทัศนคติของคนพูดแล้ว ยังทำให้เด็กกล้าแสดงออก รวมถึงซื่อสัตย์กับความรู้สึกของตัวเองอีกด้วย
ลุ้น 30 พ.ค.นี้ "ชัชชาติ" ฝ่าด่าน กกต. รับรองผลการเลือกตั้ง หลังถูกร้องเรียน 2 เรื่อง|ภายหลังการเลือกตั้ง ผู้ว่าฯ กทม. คนที่ 17 ผลปรากฏว่า ชัชชาติ สิทธิพันธุ์ ชนะการเลือกตั้งด้วยคะแนนเสียง 1,386,215 คะแนน โดยมีรายงานว่า ในวันพรุ่งนี้ (30 พ.ค. 65) ทางสำนักงานคณะกรรมการการเลือกตั้ง (กกต.) จะเสนอรายงานผลคะแนนการเลือกตั้ง ผู้ว่าราชการกรุงเทพมหานคร และ สมาชิกกรุงเทพมหานคร เข้าสู่ที่ประชุมเพื่อพิจารณาประกาศรับรองผลการเลือกตั้งซึ่งขณะนี้ มีเรื่องร้องเรียนเกี่ยวกับ ผู้สมัครรับเลือกตั้ง ผู้ว่าราชการกรุงเทพมหานคร และ สมาชิกกรุงเทพมหานคร รวมทั้งหมด 24 คำร้อง โดยเป็นการร้องเรียนในเรื่องของการติดป้ายหาเสียงที่ไม่ถูกต้อง รวมถึงมีการใช้ข้อความในการหาเสียงที่หมิ่นเหม่เกินกรอบอำนาจหน้าที่ เข้าข่ายหลอกลวง เป็นต้นโดย ชัชชาติ สิทธิพันธุ์ ว่าที่ ผู้ว่าฯ กทม. ถูกร้องเรียนจำนวน 2 เรื่อง คือ1.ป้ายหาเสียง ของ นายชัชชาติ ที่จัดทำเป็นผ้าไวนิล ที่มีเจตนาแฝงเพื่อให้ผู้มีสิทธิ์เลือกตั้ง สามารถนำไปรีไซเคิลทำกระเป๋า - ผ้ากันเปื้อน โดยเป็นการเข้าข่ายการกระทำการเพื่อจูงใจให้ผู้มีสิทธิ์เลือกตั้งลงคะแนนให้แก่ตนเอง ด้วยวิธีการจัดทำให้ เสนอให้ สัญญาว่าจะให้ หรือจัดเตรียมเพื่อจะให้ทรัพย์สินหรือผลประโยชน์อันใด อันอาจคำนวณเป็นเงินได้หรือไม่2.การร้องเรียนเกี่ยวกับระบบราชการ ซึ่งเป็นการแจ้งผ่านหน่วยงานอื่นไม่ใช่ กกต. โดยตรง ซึ่งผู้ร้องอ้างว่านายชัชชาติ ระบุเนื้อหาทำนองว่าระบบราชการ อาจจะส่งผลต่ออุปสรรคการปฏิบัติงาน เพราะมีขั้นตอนเยอะ ซึ่งการระบุเช่นนี้ ผู้ร้องอ้างว่า เปรียบเสมือนเป็นการดูถูกระบบราชการอย่างไรก็ตาม นายชัชชาติ สิทธิพันธุ์ เปิดเผยว่า ตนได้ชี้แจ้งข้อกล่าวหาทั้ง 2 เรื่องต่อ กกต. แล้ว และมองว่าไม่มีอะไรน่าเป็นห่วง นอกจากนี้ นายชัชชาติ ยังกล่าวถึงเรื่องการต่ออายุสัมปทานรถไฟฟ้าสายสีเขียวว่า รถไฟฟ้าสายสีเขียวไม่มีอะไรน่าห่วง โดยต้องเข้าไปดูในสิ่งที่คนอื่นทำมาแล้ว สัญญาเก่าเป็นอย่างไรรับหนี้อย่างไร และต่อสัญญา 40 ปี อย่างไรและเมื่อเข้าไปก็จะใช้เวลา 1 เดือน ในการตรวจสอบเอกสาร แล้วพิจารณาว่าจะเดินต่ออย่างไร พร้อมย้ำว่า ไม่ได้ใช้อารมณ์ แต่ดูประโยชน์ของประชาชนเป็นที่ตั้ง ยืนยันว่า ไม่ได้มีการหารือกับพรรคเพื่อไทย แม้แนวคิดจะคล้ายกัน แต่เป็นนโยบายของตนเองตั้งแต่หาเสียงอยู่แล้วว่า จะต้องโปร่งใส และราคามีการแข่งขันที่เป็นธรรมส่วนหนี้ที่ กทม. ติดบีทีเอสอยู่หลายหมื่นล้านนั้นบาทนั้นม ก็มีความกังวลอยู่ แต่หลังปี พ.ศ. 2572 เงินก็จะเป็นของ กทม. ก็ต้องมาดูว่าผ่อนจ่ายหนี้ได้หรือไม่ เป็นเหมือนการต้องดูอดีตว่าเกิดอะไรขึ้น เพื่อหาทางแก้ไขร่วมกัน 
SUPERโพล คนพอใจแก้โควิดหวังเปิดประเทศ เชื่อมั่นนายกฯ|SUPER โพล คนพอใจแก้โควิดสู่โรคประจำถิ่น หวังเปิดประเทศ ฟื้นเศรษฐกิจ เชื่อมั่นนายกฯ คุยต่างประเทศลุยลงทุนสำนักวิจัยซูเปอร์โพล เสนอผลการสำรวจภาคสนาม เรื่องความเชื่อมั่น หลังรุกเปิดประเทศ กรณีศึกษาประชาชนทุกสาขาอาชีพทั่วประเทศ จำนวน 1,139 ตัวอย่าง ระหว่างวันที่ 25-28 พฤษภาคม 2565โดยพบว่า ร้อยละ 73.4 ประชาชนพอใจต่อรัฐบาลที่สามารถพาประเทศสร้างความเจริญในหลายด้านและผ่านวิกฤตโควิดสู่โรคประจำถิ่น ได้รับการยอมรับจากองค์การระหว่างประเทศว่าสามารถบริหารจัดการโควิดได้ติดอันดับต้นๆ ของโลกรองลงมา ร้อยละ 26.6 ไม่พอใจ ขณะร้อยละ 71.2 ประชาชนเชื่อมั่นว่า เศรษฐกิจจะกลับมาฟื้นตัว หลังรัฐบาลเปิดประเทศ ทั้งเรื่องการท่องเที่ยว การส่งออก การลงทุน และการจ้างงานรองลงมา ร้อยละ 28.8 ไม่เชื่อมั่นนอกจากนี้ ความเชื่อมั่นต่อนายกรัฐมนตรีในการเจริญความสัมพันธ์ระหว่างประเทศไทยกับนานาประเทศ ส่งผลดีต่อความร่วมมือทางเศรษฐกิจกับประเทศต่างๆ เช่น ซาอุดิอาระเบีย สหรัฐอเมริกา ญี่ปุ่น จีน รัสเซียมีประชาชนถึงร้อยละ 74.9 ที่ให้ความเชื่อมั่นต่อนายกรัฐมนตรี รองลงมา ร้อยละ 25.1 ไม่เชื่อมั่น ขณะเดียวกัน ประชาชนถึงร้อยละ 93.6 เห็นด้วยที่ทุกฝ่ายควรร่วมมือกับนายกรัฐมนตรีในการเปิดประเทศ ทั้งภาคประชาชน นักลงทุน ผู้ประกอบการ และภาครัฐ ส่วนร้อยละ 6.4 ไม่เห็นด้วย
เดือด! คลิปเสียง ส.ส.เต้ เตือน ทนายเดชา เลิกยุ่งคดีแตงโม ลั่นไม่ค่อยใช้กฎหมาย|เปิดคลิปเสียงสนทนา ระหว่าง ทนายเดชา กับ ส.ส.เต้ มงคลกิตติ์ เตือนครั้งสุดท้ายให้หยุดยุ่งคดีแตงโม ลั่นถ้าเป็นคนอื่นส่งคนไปกระทืบแล้วหลังจากที่ทนายเดชา กิตติวิทยานันท์ อดีตทนายความของนางภนิดา ศิระยุทธโยธิน แม่ของแตงโม จะขอถอนตัวออกจากการทำคดีแตงโม นิดา ต่อมา นางภนิดา ได้ไปจับมือกับ นายมงคลกิตติ์ สุขสินธารานนท์ หรือ ส.ส.เต้ หัวหน้าพรรคไทยศรีวิไลย์ และทีมกฎหมาย เพื่อติดตามคดีต่อ เนื่องจากสงสัยเป็นคดีฆาตกรรมล่าสุด วันนี้ (30 พ.ค.) รายการเรื่องเล่าเช้านี้ ช่อง 3 ได้เปิดคลิปเสียงขณะที่ ทนายเดชา สนทนากับ นายมงคลกิตติ์ ทางโทรศัพท์ โดย ส.ส.เต้ มีการเตือนให้ทนายเดชาหยุดโพสต์เกี่ยวกับคดีแตงโม โดยระบุว่าตนเองเป็นนักการเมืองเวลาลงมือจะไม่ค่อยใช้กฏหมาย และถ้าเป็นคนอื่นจะส่งคนไปกระทืบแล้วทนายเดชา : โพสต์อะไร จะไปแจ้งอะไรผมล่ะ ท่าน ส.ส.ส.ส.เต้ : พี่เดจะหยุดยังอ่ะทนายเดชา : ไม่มีอะไร ผมไม่มีอะไรเลยส.ส.เต้ : ไม่ใช่ คืออย่าไปขู่แม่ทนายเดชา : เรื่องอะไรอ่ะส.ส.เต้ : เรื่องไปขู่ว่าดำเนินคดีอาญา จะโดนฟ้องกลับโน่นนี่นั่นอ่ะทนายเดชา : เออส.ส.เต้ : คืออย่าไปขู่ทนายเดชา : เออส.ส.เต้ : คือถ้าพี่เดชา เงียบได้จะดีมาก อย่าให้ผมต้องลงมือกับพี่นะทนายเดชา : อืมส.ส.เต้ : เวลาผมลงมือกับพี่ ไม่ได้กฎหมายอย่างเดียวนะ พูดตรงๆทนายเดชา : ครับส.ส.เต้ : พี่เข้าใจคำว่านักการเมืองไหมทนายเดชา : เข้าใจๆส.ส.เต้ : ถ้าพี่เดหยุด ผมจะไม่ทำอะไรพี่ทนายเดชา : เข้าใจๆส.ส.เต้ : แต่ถ้าพี่เดไม่หยุด ผมจะไม่ถือว่าพี่เดเป็นเพื่อนแล้วทนายเดชา : เข้าใจๆส.ส.เต้ : พี่เดอ่ะว่าไงทนายเดชา : ผมก็พูดไปตามหลักกฎหมาย พูดไม่ได้เหรอ หรือยังไงส.ส.เต้ : ก็อย่าไปข่มขู่ ก็บอกให้กำลังใจ ก็แค่นั้นแหละ ยิ่งคณะตลก พี่เดชาพูดไม่ได้ทนายเดชา : อืมส.ส.เต้ : พี่เดชารู้เปล่าถ้าเป็นคนอื่นเนี่ย ผมส่งคนไปกระทืบแล้วทนายเดชา : เข้าใจๆส.ส.เต้ : พี่เดเข้าใจเปล่า นิสัยผมไม่ค่อยใช้กฎหมายนะทนายเดชา : เข้าใจๆส.ส.เต้ : แล้วพี่เดหยุดป่ะล่ะ ถ้าพี่เดสัญญากับผมว่าจะหยุด ผมก็จะไม่ทำอะไรพี่ทนายเดชา : ก็ให้ความรู้ทางกฎหมาย ไม่ได้เหรอ หรือยังไงส.ส.เต้ : ก็คณะตลกมันเหมาะสมไหมล่ะ พี่เดพูดถูกไหมล่ะ พูดผิดนะทนายเดชา : อืม ก็ให้ความรู้ทางกฎหมายได้ไหมล่ะ หรือพูดอะไรไม่ได้เลยส.ส.เต้ : ให้ความรู้ทางกฎหมายได้ คือเวลาอธิบายเนี่ย คือตอนนี้คุณแม่ก็สามารถยื่นสอดไปพร้อมกับอัยการ เพราะอัยการยังไม่ได้สั่งคดีทนายเดชา : ครับส.ส.เต้ : จนกว่าคดีจะสิ้นสุดว่าอัยการไม่สั่งฟ้องยกฟ้องแล้วเนี่ย มันก็จะมีอีกลู่นึง ลู่ดีเอสไอ เรายังไม่ไปถึงขนาดที่ไปฟ้องคดีเองหรอก ยังไม่ถึงขั้นนั้น ขั้นนั้นอีกไกลทนายเดชา : ให้ความรู้ทางกฎหมายได้ไหม หรือยังไง หรือห้ามไปหมดเลยส.ส.เต้ : ได้ คือถ้ามีผลกระทบกับจิตใจฝั่งนี้ หรือมากระทบกับฝั่งนี้มากเกินไปเนี่ย ผมก็จะ ผมเตือนพี่นะ นี่คือผมเตือนพี่นะทนายเดชา : พวกตั้ม รณณรงค์ รัชพล ต้องไปเตือนเขาไหมเนี่ยส.ส.เต้ : ผมเตือนหมดทุกคน ผมเตือนเป็นครั้งสุดท้ายทนายเดชา : อืมส.ส.เต้ : คือไม่งั้นผมจะใช้วิธีนอกระบบ ผมพูดตรงๆ นะทนายเดชา : ครับส.ส.เต้ : เออ ถ้าอยากลองก็เจอกัน ถ้าคิดว่าแน่นะทนายเดชา : อืมส.ส.เต้ : ให้หยุดทุกคน เพราะไม่งั้นผมจัดการหมดทุกคนจริงๆทนายเดชา : อืมส.ส.เต้ : เวลาผมดำเนินคดี ผมดำเนินคดีที่สามจังหวัดชายแดนภาคใต้ ไม่มาดำเนินคดีแถวๆ นี้หรอก แล้วกลับไม่ได้นะทนายเดชา : เข้าใจๆ ว่ากันไป เดี๋ยวจะให้ความรู้ทางกฏหมายอย่างเดียวแล้วกันส.ส.เต้ : เออ กฏหมายอย่างเดียว แล้วอย่ากระทบใคร แล้วผมจะไม่ดำเนินคดีพี่ ไม่เล่นงานพี่ในสภาทนายความทนายเดชา : เข้าใจๆ เอ้า ว่ากันไปนะส.ส.เต้ : ตกลงนะ ถ้าตกลงผมก็จะพูดครั้งนี้ครั้งเดียวนะครับทนายเดชา : ครับๆ ได้ครับ โอเคนะ
ด่วน! กกต.ยังไม่รับรอง "ชัชชาติ" เป็นผู้ว่าฯ กทม. ชี้มีเรื่องร้องเรียนต้องตรวจสอบก่อน|ผู้สื่อข่าวรายงานว่า ที่ประชุมสำนักงานคณะกรรมการการเลือกตั้ง (กกต.) พิจารณาผลการเลือกตั้งผู้ว่าฯ กทม. หลังนายชัชชาติ สิทธิพันธุ์ ผู้สมัครหมายเลข 8 ชนะการเลือกตั้งและได้รับการเลือกเป็นผู้ว่าฯกทม.คนที่ 17 แต่พบการร้องเรียนผู้สมัครผู้ว่าฯ กทม. และ ผู้สมัครส.ก. มีทั้งสิ้น 24 เรื่องโดยนายชัชชาติถูกร้องเรียน 2 ประเด็นคือ กรณีการจัดทำป้ายหาเสียงเข้าข่ายให้เสนอให้ประโยชน์อื่นใดอันอาจคำนวณเป็นเงินได้เพื่อจูงใจผู้มีสิทธิ์เลือกตั้ง และการพูดในลักษณะดูถูกระบบราชการล่าสุดที่ประชุม กกต. ยังไม่พิจารณาประกาศผลการเลือกตั้งผู้ว่ากทม. ที่นายชัชชาติ ได้รับเลือกตั้งมา โดยเสนอความเห็นว่า เรื่องร้องเรียนกรณีป้ายหาเสียงอาจเข้าข่ายทำให้การเลือกตั้งไม่สุจริตเที่ยงธรรม จึงควรตรวจสอบ เพื่อให้เกิดความรอบคอบก่อนประกาศรับรองผล อย่างไรก็ตามในสัปดาห์นี้ กกต.ยังมีนัดกับการประชุมอีกครั้งในวันที่ 31 พ.ค. เวลา 13.30 น.ส่วนของสมาชิกสภากรุงเทพมหานคร 50 เขตนั้น มีรายงานว่า กกต.มีมติให้ประกาศผลการเลือกตั้งบางส่วน ซึ่งขณะนี้อยู่ระหว่างสำนักงานฯจะทำเอกสารข่าวชี้แจงโดยไม่นานก่อนหน้านั้น ผู้สื่อข่าวรายงานว่า กกต. ได้เผยแพร่เอกสารรับรองการเลือกตั้งซ่อม จ.ราชบุรี เขต 3 ที่จัดขึ้นเมื่อวันที่ 21 พ.ค. ให้นายชัยทิพย์ กมลพันธ์ทิพย์ จากพรรคประชาธิปัตย์ เป็นสมาชิกสภาผู้แทนราษฎร (ส.ส.) แต่ไม่มีรายละเอียดใดๆ เกี่ยวกับการเลือกตั้งผู้ว่าฯ กทม.
"ประยุทธ์" แจงจัดงบปี 66 เพื่อฟื้นฟูจากวิกฤตโควิด มุ่งประโยชน์ประชาชนสูงสุด|วันนี้ (31 พฤษภาคม 2565) เวลา 10.00 น. ณ ห้องประชุมสภาผู้แทนราษฎร อาคารรัฐสภา ถนนสามเสน เขตดุสิต กรุงเทพฯ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เข้าร่วมการประชุมสภาผู้แทนราษฎร เพื่อพิจารณาร่างพระราชบัญญัติงบประมาณรายจ่ายประจำปีงบประมาณ พ.ศ. 2566โดยนายกรัฐมนตรีได้แถลงต่อสภาผู้แทนราษฎรถึงเป้าหมายและแนวทางร่างพระราชบัญญัติงบประมาณรายจ่ายประจำปีงบประมาณ พ.ศ. 2566 โดยมีหลักการและเหตุผลตั้งงบประมาณรายจ่ายประจำปีงบประมาณ พ.ศ. 2566 เป็นจำนวนไม่เกิน 3,185,000,000,000 บาท สำหรับเป็นค่าใช้จ่ายของหน่วยรับงบประมาณ เป็นจำนวน 3,185,000,000,000 บาท เพื่อให้หน่วยรับงบประมาณได้มีกรอบวงเงินงบประมาณสำหรับใช้จ่ายในปีงบประมาณ พ.ศ. 2566โอกาสนี้ นายกรัฐมนตรี กล่าวย้ำว่า ร่างพระราชบัญญัติงบประมาณรายจ่ายประจำปีงบประมาณ พ.ศ. 2566 ที่รัฐบาลนำเสนอต่อสมาชิกสภาผู้แทนราษฎร เป็นการดำเนินงานต่อเนื่องจากปีงบประมาณ พ.ศ. 2565 โดยใช้งบประมาณเป็นเครื่องมือสำคัญในการขับเคลื่อนประเทศตามแนวทางการพัฒนาของยุทธศาสตร์ชาติ แผนแม่บทภายใต้ยุทธศาสตร์ชาติและแผนย่อย (ร่าง) แผนพัฒนาเศรษฐกิจและสังคมแห่งชาติ ฉบับที่ 13 (ร่าง) นโยบายและแผนระดับชาติว่าด้วยความมั่นคงแห่งชาติ แผนการปฏิรูปประเทศ (ฉบับปรับปรุง) และนโยบายรัฐบาล ให้บรรลุเป้าหมายตามที่กำหนดไว้อย่างเป็นรูปธรรม เกิดผลสัมฤทธิ์และประโยชน์สูงสุดต่อประชาชน โดยรัฐบาลได้ดำเนินการให้สอดคล้องกับสภาวะทางเศรษฐกิจภายในประเทศและภายนอกประเทศ รวมทั้งสถานการณ์การแพร่ระบาดของโรคติดเชื้อไวรัสโคโรนา 2019นายกรัฐมนตรี กล่าวถึงภาวะเศรษฐกิจทั่วไปซึ่งสำนักงานสภาพัฒนาการเศรษฐกิจและสังคมแห่งชาติ ได้รายงาน ณ วันที่ 21 กุมภาพันธ์ 2565 เศรษฐกิจไทยในปี 2565 คาดว่าจะขยายตัวในช่วงร้อยละ 3.5 – 4.5 โดยมีปัจจัยสนับสนุนจากการฟื้นตัวของอุปสงค์ภายในประเทศจากการผ่อนคลายลงของผลกระทบจากการแพร่ระบาดของโรคติดเชื้อไวรัสโคโรนา 2019 การปรับตัวดีขึ้นของภาคการท่องเที่ยวภายใต้มาตรการเปิดรับนักท่องเที่ยวต่างชาติ และการส่งออกสินค้าที่ขยายตัวอยู่ในเกณฑ์ดีตามการฟื้นตัวของเศรษฐกิจโลก แต่ยังมีข้อจำกัดและปัจจัยเสี่ยงที่อาจส่งผลต่อการฟื้นตัวของเศรษฐกิจไทยในปี 2565 ได้แก่ ผลกระทบของสถานการณ์ความขัดแย้งทางภูมิรัฐศาสตร์ เงื่อนไขด้านฐานะการเงินของภาคครัวเรือนและภาคธุรกิจ การกลายพันธุ์และการระบาดของเชื้อไวรัส และความผันผวนของระบบเศรษฐกิจและการเงินโลก โดยคาดว่าอัตราเงินเฟ้อจะอยู่ในช่วงร้อยละ 1.5 – 2.5  ทั้งนี้ ภาวะเศรษฐกิจไทย ไตรมาสแรกของปี 2565 และแนวโน้มปี 2565 อัตราการขยายตัวของ GDP ปี 2565 อยู่ในช่วงร้อยละ 2.5 - 3.5 และอัตราเงินเฟ้ออยู่ในช่วงร้อยละ 4.2 - 5.2  ส่วนเศรษฐกิจไทยในปี 2566 คาดว่าจะขยายตัวในช่วงร้อยละ 3.2 – 4.2 โดยมีปัจจัยสนับสนุนจากการฟื้นตัวอย่างต่อเนื่องของอุปสงค์ภายในประเทศ การขยายตัวของภาคการท่องเที่ยวที่คาดว่าจะมีแนวโน้มกลับมาฟื้นตัวชัดเจนมากขึ้น การส่งออกสินค้ามีแนวโน้มขยายตัวในเกณฑ์ดี โดยคาดว่าอัตราเงินเฟ้อจะอยู่ในช่วงร้อยละ 0.5 – 1.5นายกรัฐมนตรี กล่าวว่า ภายใต้สภาวการณ์ทางเศรษฐกิจดังกล่าว รัฐบาลจึงมีความจำเป็นต้องดำเนินนโยบายการคลังแบบขยายตัวผ่านการจัดทำงบประมาณขาดดุล เพื่อสนับสนุนการฟื้นตัวของเศรษฐกิจให้เป็นไปอย่างต่อเนื่อง โดยในปีงบประมาณ พ.ศ. 2566 คาดว่ารายได้จะฟื้นตัวอย่างค่อยเป็นค่อยไปตามการฟื้นตัวของเศรษฐกิจภายหลังสถานการณ์การแพร่ระบาดของโรคติดเชื้อไวรัสโคโรนา 2019 เริ่มคลี่คลาย โดยประมาณการว่าจะจัดเก็บรายได้จากภาษีอากร การขายสิ่งของและบริการ รัฐพาณิชย์ และรายได้อื่น รวมสุทธิจำนวน 2,614,100 ล้านบาท เพิ่มขึ้นร้อยละ 4.1 จากปีก่อน และหักการจัดสรรภาษีมูลค่าเพิ่มให้องค์กรปกครองส่วนท้องถิ่นตามพระราชบัญญัติกำหนดแผนและขั้นตอนการกระจายอำนาจให้องค์กรปกครองส่วนท้องถิ่น พ.ศ. 2542 และที่แก้ไขเพิ่มเติม จำนวน 124,100 ล้านบาท คงเหลือเป็นรายได้สุทธิที่สามารถนำมาจัดสรรเป็นรายจ่ายของรัฐบาล จำนวน 2,490,000 ล้านบาททั้งนี้ การดำเนินนโยบายการคลังในปีงบประมาณ พ.ศ. 2566 จึงเป็นการดำเนินนโยบายงบประมาณแบบขาดดุล โดยกำหนดรายได้สุทธิ จำนวน 2,490,000 ล้านบาท และเงินกู้เพื่อชดเชยการขาดดุลงบประมาณ จำนวน 695,000 ล้านบาท รวมเป็นรายรับ จำนวน 3,185,000 ล้านบาท เท่ากับวงเงินงบประมาณรายจ่ายนายกรัฐมนตรี ย้ำถึงฐานะการคลังว่า รัฐบาลจะบริหารเงินคงคลังให้อยู่ในระดับที่เหมาะสม และบริหารรายรับและรายจ่ายของรัฐบาลให้มีประสิทธิภาพและเกิดประโยชน์สูงสุด ส่วนหนี้สาธารณะคงค้าง ณ วันที่ 31 มีนาคม 2565 มีจำนวน 9,951,962.7 ล้านบาท คิดเป็นร้อยละ 60.6 ของผลิตภัณฑ์มวลรวมในประเทศ ซึ่งอยู่ภายใต้กรอบการบริหารหนี้สาธารณะ ตามกฎหมายว่าด้วยวินัยการเงินการคลังของรัฐ ที่กำหนดไว้ที่ร้อยละ 70สำหรับฐานะและนโยบายการเงินนั้น รัฐบาลดำเนินนโยบายการเงินในช่วงที่ผ่านมายังคงผ่อนคลายเพื่อสนับสนุนการฟื้นตัวของเศรษฐกิจไทยให้มีความต่อเนื่อง อัตราเงินเฟ้อทั่วไปในปี 2565 มีแนวโน้มเพิ่มขึ้นเกินกรอบเป้าหมายจากราคาพลังงานและราคาอาหารที่ปรับสูงขึ้นมาก และจะปรับลดลงอย่างค่อยเป็นค่อยไปและกลับเข้าสู่กรอบเป้าหมายในช่วงต้นปี 2566 จากราคาพลังงานและอาหารที่คาดว่าจะไม่ปรับเพิ่มสูงขึ้นต่อเนื่องเช่นในปี 2565 รวมทั้งปัญหาการขาดแคลนวัตถุดิบและสินค้าโภคภัณฑ์โลกที่จะบรรเทาลง ในขณะที่แรงกดดันเงินเฟ้อด้านอุปสงค์ยังอยู่ในระดับต่ำทั้งนี้ คาดการณ์ว่าอัตราเงินเฟ้อในระยะยาวยังคงอยู่ในกรอบเป้าหมาย และระบบการเงินโดยรวมมีเสถียรภาพ ขณะที่ฐานะการเงินด้านต่างประเทศของไทยในปัจจุบันอยู่ในเกณฑ์ดี มูลค่าเงินสำรองระหว่างประเทศ ณ วันที่ 22 เมษายน 2565 มีจำนวน 233,926.75 ล้านดอลลาร์สหรัฐ หรือคิดเป็นประมาณ 3.15 เท่าของหนี้ต่างประเทศระยะสั้น ซึ่งถือว่าอยู่ในระดับที่แข็งแกร่งนายกรัฐมนตรี ยังกล่าวถึงนโยบายการจัดทำงบประมาณร่างพระราชบัญญัติงบประมาณรายจ่ายประจำปีงบประมาณ พ.ศ. 2566 ว่า จัดทำขึ้นโดยมีเป้าหมายให้ประเทศได้รับการพัฒนาและฟื้นฟูจากผลกระทบของการแพร่ระบาดของโรคติดเชื้อไวรัสโคโรนา 2019 ทั้งในด้านเศรษฐกิจ สังคม ทรัพยากรมนุษย์ ความมั่นคง และสิ่งแวดล้อม โดยมุ่งเน้นให้ประชาชนมีคุณภาพชีวิตที่ดี มีการพัฒนาและเสริมสร้างศักยภาพตลอดช่วงชีวิต มีหลักประกันและความคุ้มครองทางเศรษฐกิจและสังคม กลุ่มเปราะบางและผู้ด้อยโอกาส อาทิ ผู้สูงวัย ผู้พิการ และเด็ก ได้รับการดูแลและช่วยเหลือจากสวัสดิการภาครัฐอย่างทั่วถึงและเป็นธรรม เศรษฐกิจมีการเติบโตอย่างต่อเนื่อง และกระจายประโยชน์สู่ประชาชนทุกกลุ่ม โดยเฉพาะกลุ่มฐานรากให้มีความเข้มแข็งทางเศรษฐกิจ สามารถยกระดับความเป็นอยู่ที่ดีขึ้น หลุดพ้นจากปัญหาความยากจน และสามารถพึ่งพาตนเองได้ เพื่อลดภาระทางการคลังและสนับสนุนให้เศรษฐกิจในภาพรวมมีความเข้มแข็งและเติบโตอย่างมีเสถียรภาพสำหรับการจัดทำร่างพระราชบัญญัติดังกล่าว รัฐบาลได้ดำเนินการให้เป็นไปตามกรอบของพระราชบัญญัติวินัยการเงินการคลังของรัฐ พ.ศ. 2561 และสอดคล้องกับภาวะเศรษฐกิจในปัจจุบัน โดยได้กำหนดแนวทางการจัดสรรงบประมาณรายจ่ายประจำปีงบประมาณ พ.ศ. 2566 ที่สำคัญ ดังนี้(1) ดำเนินการให้สอดคล้องกับยุทธศาสตร์ชาติ แผนแม่บทภายใต้ยุทธศาสตร์ชาติและแผนย่อย (ร่าง) แผนพัฒนาเศรษฐกิจและสังคมแห่งชาติ ฉบับที่ 13 (ร่าง) นโยบายและแผนระดับชาติว่าด้วยความมั่นคงแห่งชาติ แผนการปฏิรูปประเทศ (ฉบับปรับปรุง) นโยบายของรัฐบาล เป้าหมายการพัฒนาที่ยั่งยืน แผนปฏิบัติราชการของกระทรวง การน้อมนำหลักปรัชญาของเศรษฐกิจพอเพียงมาเป็นแนวทางในการจัดสรรงบประมาณ โดยมุ่งให้ความสำคัญกับประเด็นการพัฒนาที่ต้องเร่งดำเนินการ เพื่อให้บรรลุ 13 หมุดหมายตาม (ร่าง) แผนพัฒนาฯ ฉบับที่ 13 และโครงการสำคัญประจำปี 2566 ที่ส่งผลต่อการบรรลุเป้าหมายของยุทธศาสตร์ชาติและแผนแม่บทภายใต้ยุทธศาสตร์ชาติ จำนวน 406 โครงการ ที่คณะรัฐมนตรีให้ความเห็นชอบ(2) ให้ความสำคัญกับการขับเคลื่อนการแก้ไขปัญหาความยากจนแบบพุ่งเป้า โดยใช้งบประมาณของหน่วยรับงบประมาณทั้งในส่วนของแผนงานยุทธศาสตร์ แผนงานพื้นฐาน และแผนงานบูรณาการ โดยมีเป้าหมายเพื่อแก้ไขปัญหาความยากจนให้เกิดผลสำเร็จได้อย่างเป็นรูปธรรม และการขับเคลื่อนเศรษฐกิจหมุนเวียนและลดการปล่อยก๊าซเรือนกระจก รวมทั้งให้ความสำคัญกับการมีส่วนร่วมและความต้องการของประชาชนในพื้นที่ การจัดสวัสดิการที่จำเป็นสำหรับประชาชนทุกกลุ่ม ตลอดจนมีการกระจายงบประมาณอย่างเป็นธรรม ไม่ซ้ำซ้อน และเกิดผลสัมฤทธิ์สูงสุดต่อประชาชน  (3) ส่งเสริมการกระจายอำนาจให้กับองค์กรปกครองส่วนท้องถิ่น เพิ่มศักยภาพการถ่ายโอนภารกิจการจัดบริการสาธารณะ ลดความเหลื่อมล้ำ รวมทั้งการพัฒนาประสิทธิภาพการจัดเก็บรายได้และประสิทธิผล การใช้จ่ายขององค์กรปกครองส่วนท้องถิ่น(4) จัดทำงบประมาณให้ครอบคลุมทุกแหล่งเงิน โดยให้หน่วยรับงบประมาณพิจารณานำเงินนอกงบประมาณหรือเงินสะสมคงเหลือมาใช้ดำเนินภารกิจของหน่วยรับงบประมาณเป็นลำดับแรก รวมทั้งต้องพิจารณาแหล่งเงินอื่นในการดำเนินโครงการลงทุน เพื่อเป็นการลดภาระงบประมาณ และทำให้การใช้ทรัพยากรของประเทศเกิดประสิทธิภาพสูงสุด และ(5) ดำเนินการให้เป็นไปตามบทบัญญัติตามรัฐธรรมนูญแห่งราชอาณาจักรไทย พุทธศักราช 2560 พระราชบัญญัติวินัยการเงินการคลังของรัฐ พ.ศ. 2561 พระราชบัญญัติวิธีการงบประมาณ พ.ศ. 2561  รวมทั้งกฎหมาย ระเบียบ และมติคณะรัฐมนตรีที่เกี่ยวข้องนายกรัฐมนตรี กล่าวถึงสาระสำคัญของร่างพระราชบัญญัติงบประมาณรายจ่ายประจำปีงบประมาณ พ.ศ. 2566 มีวงเงินงบประมาณ จำนวน 3,185,000 ล้านบาท จำแนกเป็นรายจ่ายประจำ จำนวน 2,396,942.2 ล้านบาท คิดเป็นร้อยละ 75.26 รายจ่ายลงทุน จำนวน 695,077.4 ล้านบาท คิดเป็นร้อยละ 21.82 และรายจ่ายชำระคืนต้นเงินกู้ จำนวน 100,000 ล้านบาท คิดเป็นร้อยละ 3.14 ทั้งนี้ รายจ่ายชำระคืนต้นเงินกู้เป็นรายจ่ายลงทุนกรณีการกู้เพื่อการลงทุนของรัฐวิสาหกิจ จำนวน 7,019.6 ล้านบาท ซึ่งการดำเนินการดังกล่าวอยู่ภายในกรอบวินัยการเงินการคลัง โดยมีสาระสำคัญ ดังนี้1. งบประมาณรายจ่ายประจำปีงบประมาณ พ.ศ. 2566 จำแนกตามกลุ่มงบประมาณรายจ่าย ประกอบด้วย 1) งบประมาณรายจ่ายงบกลาง จำนวน 590,470.0 ล้านบาท คิดเป็นร้อยละ 18.6 ของวงเงินงบประมาณ 2) งบประมาณรายจ่ายของหน่วยรับงบประมาณ จำนวน 1,090,329.6 ล้านบาท คิดเป็นร้อยละ 34.2 ของวงเงินงบประมาณ 3) งบประมาณรายจ่ายบูรณาการ จำนวน 218,477.7 ล้านบาท คิดเป็นร้อยละ 6.9 ของวงเงินงบประมาณ จำนวน 11 เรื่อง ได้แก่ (1) ขับเคลื่อนการแก้ไขปัญหาจังหวัดชายแดนภาคใต้ (2) พัฒนาเขตพัฒนาพิเศษภาคตะวันออก (3) ต่อต้านการทุจริตและประพฤติมิชอบ (4) เตรียมความพร้อมเพื่อรองรับสังคมสูงวัย (5) บริหารจัดการทรัพยากรน้ำ (6) ป้องกัน ปราบปราม และบำบัดรักษาผู้ติดยาเสพติด (7) พัฒนาด้านคมนาคมและระบบโลจิสติกส์ (8) พัฒนาและส่งเสริมเศรษฐกิจฐานราก (9) พัฒนาอุตสาหกรรมและบริการแห่งอนาคต (10) รัฐบาลดิจิทัล และ (11) สร้างรายได้จากการท่องเที่ยว 4) งบประมาณรายจ่ายบุคลากร จำนวน 772,119.1 ล้านบาท คิดเป็นร้อยละ 24.2 ของวงเงินงบประมาณ 5) งบประมาณรายจ่ายสำหรับทุนหมุนเวียน จำนวน 206,985.6 ล้านบาท คิดเป็นร้อยละ 6.5 ของวงเงินงบประมาณ และ 6) งบประมาณรายจ่ายเพื่อการชำระหนี้ภาครัฐ จำนวน 306,618.0 ล้านบาท คิดเป็นร้อยละ 9.6 ของวงเงินงบประมาณ2. งบประมาณรายจ่ายประจำปีงบประมาณ พ.ศ. 2566 จำแนกตามยุทธศาสตร์การจัดสรรงบประมาณ โดยได้กำหนดไว้ จำนวน 6 ยุทธศาสตร์ 1 รายการ โดยได้นำยุทธศาสตร์ชาติและแผนแม่บทภายใต้ยุทธศาสตร์ชาติมากำหนดเป็นกรอบโครงสร้างยุทธศาสตร์การจัดสรรงบประมาณรายจ่ายประจำปีงบประมาณ พ.ศ. 2566 สรุปสาระสำคัญ ดังนี้ยุทธศาสตร์ที่ 1 : ด้านความมั่นคง รัฐบาลจัดสรรงบประมาณรายจ่าย จำนวน 296,003.6 ล้านบาท เพื่อให้บ้านเมืองมีความมั่นคง ประชาชนมีความสุข ทุกภาคส่วนมีความพร้อมในการป้องกันและแก้ไขปัญหาความมั่นคงของประเทศ และได้รับการยอมรับจากประชาคมระหว่างประเทศ จำแนกตามแผนงาน ดังนี้ (1) การเสริมสร้างความมั่นคงของสถาบันหลักของชาติ (2) การรักษาความสงบภายในประเทศ (3) การพัฒนาและเสริมสร้างการเมืองในระบอบประชาธิปไตยอันมีพระมหากษัตริย์ทรงเป็นประมุข (4) การขับเคลื่อนการแก้ไขปัญหาจังหวัดชายแดนภาคใต้ (5) การป้องกัน ปราบปราม และบำบัดรักษาผู้ติดยาเสพติด (6) การป้องกันและแก้ไขปัญหาที่มีผลกระทบต่อความมั่นคง (7) การจัดการปัญหาแรงงานต่างด้าวและการค้ามนุษย์ (8) การพัฒนาระบบการเตรียมพร้อมแห่งชาติและระบบบริหารจัดการภัยพิบัติ (9) การพัฒนาศักยภาพการป้องกันประเทศ และความพร้อมเผชิญภัยคุกคามทุกมิติ (10) การส่งเสริมความสัมพันธ์ระหว่างประเทศ (11) การพัฒนากลไกการบริหารจัดการความมั่นคงแบบองค์รวม (12) การสนับสนุนด้านความมั่นคง และ (13) การดำเนินงานภารกิจพื้นฐาน และค่าใช้จ่ายบุคลากรภาครัฐยุทธศาสตร์ที่ 2 : ด้านการสร้างความสามารถในการแข่งขัน รัฐบาลจัดสรรงบประมาณรายจ่าย จำนวน 396,125.5 ล้านบาท เพื่อส่งเสริมให้เศรษฐกิจของประเทศเติบโต และเพิ่มขีดความสามารถในการแข่งขันมีเสถียรภาพและยั่งยืน โดยมีเป้าหมายกระจายความเจริญทางเศรษฐกิจและสังคมในทุกภูมิภาคของประเทศ จำแนกตามแผนงาน ดังนี้ (1) การพัฒนาด้านคมนาคมและระบบโลจิสติกส์ (เช่น ทางถนน ทางราง ทางน้ำทางอากาศ) (2) การเกษตรสร้างมูลค่า (3) การพัฒนาเขตพัฒนาพิเศษภาคตะวันออก (4) การพัฒนาพื้นที่และเมืองน่าอยู่อัจฉริยะ (5) การสร้างรายได้จากการท่องเที่ยว (6) การพัฒนาพื้นที่เขตเศรษฐกิจพิเศษ (7) การส่งเสริมวิสาหกิจขนาดกลางและขนาดย่อมที่เข้มแข็ง แข่งขันได้ (8) การพัฒนาอุตสาหกรรมและบริการแห่งอนาคต (9) การพัฒนาความมั่นคงทางพลังงาน (10) การพัฒนาเศรษฐกิจและสังคมดิจิทัล (11) การวิจัยและพัฒนานวัตกรรม (12) การพัฒนาศักยภาพด้านวิทยาศาสตร์ เทคโนโลยี และนวัตกรรม (13) การสนับสนุนด้านการสร้างความสามารถในการแข่งขัน และ (14) การดำเนินงานภารกิจพื้นฐาน และค่าใช้จ่ายบุคลากรภาครัฐยุทธศาสตร์ที่ 3 : ด้านการพัฒนาและเสริมสร้างศักยภาพทรัพยากรมนุษย์ รัฐบาลได้จัดสรรงบประมาณรายจ่าย จำนวน 549,514.0 ล้านบาท เพื่อให้ประชาชนทุกช่วงวัยมีความรู้ คุณธรรม จิตสาธารณะ และมีคุณภาพชีวิตที่ดี ได้รับการศึกษาและการเรียนรู้ที่ตอบสนองต่อนวัตกรรมและการเปลี่ยนแปลง สามารถเข้าถึงระบบสาธารณสุขที่ได้มาตรฐานและทั่วถึง รวมทั้งเพื่อส่งเสริมการอนุรักษ์วัฒนธรรมและภูมิปัญญาท้องถิ่น พัฒนาศักยภาพทางการกีฬา และพัฒนาทักษะแรงงานรองรับอุตสาหกรรมเป้าหมายและวางรากฐานเศรษฐกิจในอนาคต จำแนกตามแผนงาน ดังนี้ (1) การเสริมสร้างให้คนมีสุขภาวะที่ดี (2) การพัฒนาศักยภาพคนตลอดช่วงชีวิต (3) การพัฒนาคุณภาพการศึกษาและการเรียนรู้ (4) การเสริมสร้างศักยภาพการกีฬา (5) การปรับเปลี่ยนค่านิยมและวัฒนธรรม (6) การสนับสนุนด้านการพัฒนาและเสริมสร้างศักยภาพทรัพยากรมนุษย์ (7) การดำเนินงานภารกิจพื้นฐาน และค่าใช้จ่ายบุคลากรภาครัฐ  ยุทธศาสตร์ที่ 4 : ด้านการสร้างโอกาสและความเสมอภาคทางสังคม  รัฐบาลจัดสรรงบประมาณ จำนวน 759,861.3  ล้านบาท เพื่อให้คนไทยได้รับสวัสดิการพื้นฐานอย่างทั่วถึงและเป็นธรรม สร้างโอกาสและลดความเหลื่อมล้ำของสังคม สร้างหลักประกันทางสังคมให้คนไทยสามารถเข้าถึงบริการสุขภาพและการศึกษาที่มีคุณภาพและได้มาตรฐาน รวมทั้งสร้างหลักประกันสวัสดิการสำหรับแรงงานทั้งในระบบและนอกระบบ และสนับสนุนการเตรียมความพร้อมสังคมไทยในการรองรับสังคมสูงวัย จำแนกตามแผนงาน ดังนี้ (1) การสร้างหลักประกันทางสังคม (2) การสร้างความเสมอภาคทางการศึกษา (3) การส่งเสริมการกระจายอำนาจให้แก่องค์กรปกครองส่วนท้องถิ่น (4) การส่งเสริมการพัฒนาจังหวัดและกลุ่มจังหวัดแบบบูรณาการ (5) การพัฒนาและส่งเสริมเศรษฐกิจฐานราก (6) มาตรการแบบเจาะจงกลุ่มเป้าหมายเพื่อแก้ปัญหาเฉพาะกลุ่ม (7) การเตรียมความพร้อมเพื่อรองรับสังคมสูงวัย รวมทั้งยกระดับคุณภาพชีวิตของผู้สูงอายุให้ดีขึ้นในด้านต่างๆ ประกอบไปด้วย ด้านเศรษฐกิจ ด้านสังคม ด้านสภาพแวดล้อม และด้านสุขภาพ (8) การเสริมสร้างพลังทางสังคม (9) การสนับสนุนด้านการสร้างโอกาสและความเสมอภาคทางสังคม และ (10) การดำเนินภารกิจพื้นฐาน และค่าใช้จ่ายบุคลากรภาครัฐยุทธศาสตร์ที่ 5 : ด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม รัฐบาลจัดสรรงบประมาณ จำนวน 122,964.9 ล้านบาท เพื่ออนุรักษ์ ฟื้นฟู และใช้ประโยชน์จากทรัพยากรธรรมชาติและสิ่งแวดล้อมอย่างสมดุล เพื่อสร้างการเติบโตอย่างยั่งยืน สร้างการเติบโตบนสังคมเศรษฐกิจสีเขียว และบูรณาการความร่วมมือกับภาคีเครือข่ายในการบริหารจัดการทรัพยากรธรรมชาติและสิ่งแวดล้อม จำแนกตามแผนงาน ดังนี้ (1) การบริหารจัดการทรัพยากรน้ำ (2) การสร้างการเติบโตอย่างยั่งยืน อนุรักษ์ ฟื้นฟู และป้องกันการทำลายทรัพยากรธรรมชาติ (3) การจัดการผลกระทบจากการเปลี่ยนแปลงสภาวะภูมิอากาศ (4) การจัดการมลพิษและสิ่งแวดล้อม (5) การสร้างการเติบโตอย่างยั่งยืนบนสังคมเศรษฐกิจภาคทะเล (6) การยกระดับกระบวนทัศน์เพื่อกำหนดอนาคตประเทศด้านทรัพยากรธรรมชาติและสิ่งแวดล้อม (7) การสนับสนุนด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม และ (8) การดำเนินงานภารกิจพื้นฐาน และค่าใช้จ่ายบุคลากรภาครัฐยุทธศาสตร์ที่ 6 : ด้านการปรับสมดุลและพัฒนาระบบการบริหารจัดการภาครัฐ รัฐบาลจัดสรรงบประมาณรายจ่าย จำนวน 658,012.7 ล้านบาท เพื่อให้ระบบการบริหารราชการมีประสิทธิภาพและประสิทธิผล มุ่งผลสัมฤทธิ์และผลประโยชน์ต่อประชาชนส่วนรวม จำแนกตามแผนงาน ดังนี้ (1) การต่อต้านการทุจริตและประพฤติมิชอบ (2) รัฐบาลดิจิทัล (3) การพัฒนาบริการประชาชนและการพัฒนาประสิทธิภาพภาครัฐ (4) การพัฒนากฎหมายและกระบวนการยุติธรรม (5) การสนับสนุนด้านการปรับสมดุลและพัฒนาระบบการบริหารจัดการภาครัฐ (6) การดำเนินงานภารกิจพื้นฐาน และค่าใช้จ่ายบุคลากรภาครัฐนอกจากนี้ นายกรัฐมนตรี กล่าวว่า รัฐบาลยังได้จัดสรรงบประมาณรายจ่ายไว้ จำนวน 402,518.0 ล้านบาท คิดเป็นร้อยละ 12.6 ของวงเงินงบประมาณ เพื่อเป็นค่าใช้จ่ายรองรับเหตุการณ์ที่อาจเกิดขึ้นโดยมิได้คาดหมายสำหรับกรณีฉุกเฉินหรือจำเป็น การบริหารจัดการหนี้ภาครัฐ ดังนี้ (1) รายจ่ายงบกลางเพื่อรองรับกรณีฉุกเฉินหรือจำเป็น จำนวน 95,900 ล้านบาท เพื่อสำรองไว้เป็นค่าใช้จ่ายในการป้องกันหรือแก้ไขสถานการณ์อันกระทบต่อความสงบเรียบร้อยของประชาชน ความมั่นคงของรัฐ การเยียวยาหรือบรรเทาความเสียหายจากภัยพิบัติสาธารณะร้ายแรง ภารกิจที่เป็นความจำเป็นเร่งด่วนของรัฐ และการบรรเทา แก้ไขปัญหา และเยียวยาผู้ที่ได้รับผลกระทบจากการแพร่ระบาดของโรคติดเชื้อไวรัสโคโรนา 2019 รวมทั้งชดเชยค่างานสิ่งก่อสร้างเพื่อช่วยเหลือผู้ประกอบการ และ(2) การบริหารจัดการหนี้ภาครัฐ จำนวน 306,618 ล้านบาท เพื่อชำระคืนต้นเงินกู้ จำนวน 100,000 ล้านบาท ดอกเบี้ยและค่าธรรมเนียม จำนวน 206,618 ล้านบาท เป็นการสนับสนุนการบริหารจัดการหนี้ภาครัฐให้เกิดเสถียรภาพทางการคลังและการเงิน รวมทั้งการรักษาวินัยทางการคลัง
ศรีสุวรรณเย้ยคนกรุงเทพฯ โพสต์บ่ายวันนี้ 1.38 ล้านเสียงดิ้นแน่!|เฟซบุ๊กบัญชี ศรีสุวรรณ จรรยา ที่ใช้ชื่อเหมือนนายศรีสุวรรณ จรรยา ที่เป็นที่รู้จักการการยื่นร้องเรียนบุคคลและองค์กรต่างๆ โพสต์รูปภาพรูปหนึ่งเมื่อวันอังคาร (31 พ.ค.) เป็นรูปภาพที่มีข้อความเชิงเยาะเย้ยว่าบ่ายวันเดียวกันนี้ จะมีคนกรุงเทพมหานครที่เลือกนายชัชชาติ สิทธิพันธุ์ เป็นผู้ว่าราชการ ออกอาการดิ้น"บ่ายวันนี้ได้ข่าวจะมีคน กทม. 1.38 ล้านคน ดิ้นชักดิ้นงอ เป็นไส้เดือนกิ้งกือบนกองขี้เถ้าไฟ ไม่รู้ว่าจะเฮหรือโฮ!!!" ผู้โพสต์ ระบุการโพสต์นี้มีขึ้นหลังจากนายศรีสุวรรณยื่นคำร้องเรียนต่อคณะกรรมการการเลือกตั้ง (กกต.) ให้ตรวจสอบนายชัชชาติ อ้างว่าป้ายหาเสียงของผู้ชนะการเลือกตั้งรายนี้เข้าข่ายทุจริต เพราะสามารถนำไปทำเป็นกระเป๋ารีไซเคิลแจกจ่ายให้กับผู้มีสิทธิเลือกตั้งได้นอกจากข้อร้องเรียนนี้แล้ว นายชัชชาติยังเผชิญกับข้อร้องเรียนว่าดูถูกข้าราชการด้วย แต่ยังไม่ชัดเจนว่าข้อร้องเรียนนี้เข้าข่ายผิดกฎหมายข้อใดข้อร้องเรียนเหล่านี้ทำให้หลายฝ่ายมองว่า กกต. ยังประกาศรับรองให้นายชัชชาติเป็นผู้ว่าราชการกรุงเทพมหานครคนใหม่ได้ แม้ผ่านการเลือกตั้งและได้รับฉันทามติจากคนกรุงเทพมหานครอย่างล้นหลามมากว่า 1 สัปดาห์แล้วก็ตามความล่าช้าดังกล่าวยังทำให้ประชาชนส่วนหนึ่งวิจารณ์การทำงานของ กกต. โดยจะเห็นว่าผู้ใช้อินเทอร์เน็ตบางรายเปลี่ยนชื่อเต็มของตัวย่อ กกต. ไปต่างๆ นานา เพื่อแสดงออกถึงความไม่พอใจดังกล่าว
ไม่ไหวแล้ว! ชาวเน็ตล่ารายชื่อถอด "ศรีสุวรรณ" จากตำแหน่งในสมาคมตัวเอง|ผู้สื่อข่าวรายงานว่า วันนี้ (31พ.ค.) ในโลกออนไลน์มีการทำแคมเปญในเว็บไซต์ Change.org ล่ารายชื่อถอดถอน นายศรีสุวรรณ จรรยา ออกจากตำแหน่ง เลขาธิการสมาคมองค์การพิทักษ์รัฐธรรมนูญไทยโดยรายละเอียดของแคมเปญ ระบุเหตุผลว่า "ประชาชนจำนวนมากไม่เห็นด้วยต่อการกระทำของนายศรีสุวรรณ จรรยา ที่ลดความเจริญก้าวหน้า และสร้างความแตกแยกของสังคมไทยในเรื่องต่างๆ ที่สมควรจะได้รับการพัฒนาไปในทางที่ดี แต่นายศรีสุวรรณกลับร้องเรียนในเรื่องที่ไม่ควรจะร้องเรียน อีกทั้งยังปฏิบัติหน้าที่บกพร่องในเรื่องของการตรวจสอบแบบแบ่งฝ่าย อาทิ การไม่ตรวจสอบนโยบายของพรรคพลังประชารัฐ ที่ไม่สามารถทำได้จริง แต่กลับเตรียมสอบนโยบายของนายชัชชาติ ว่าที่ผู้ว่าราชการ ในขณะที่ยังไม่ได้ดำรงตำแหน่งใดๆ การกระทำดังกล่าวจึงเป็นปฏิปักษ์ต่อการบริหารราชการแผ่นดิน…"โดยล่าสุดมีผู้แห่เข้าไปลงชื่อมากกว่า 3.1 หมื่นรายชื่อแล้ว จากเป้าหมาย 3.5 หมื่นรายชื่อ  
พิธา อัดรัฐบาลจัดงบปี 66 เหมือน "ช้างป่วย" ไพบูลย์ โต้เป็น "ช้างทรงพลัง" มากกว่า|วันนี้ (31 พ.ค.) นายพิธา ลิ้มเจริญรัตน์ ส.ส.บัญชีรายชื่อ พรรคก้าวไกล กล่าวอภิปรายงบประมาณรายจ่ายประจำปีงบประมาณ 2566 ว่า ปีนี้ไม่ใช่แค่การพิจารณางบประมาณรายจ่ายประจำปีงบประมาณ 2566 เป็นครั้งสุดท้าย แต่เป็นปีแห่งการฟื้นฟูประเทศ เป็นปีแห่งความหวังที่ประชาชนจะได้ลืมตาอ้าปาก นับเป็นปีแห่งความหวังแสงสว่างปลายอุโมงค์ของประชาชน หลังเผชิญวิกฤตโควิด-19ขณะเดียวกัน ปีหน้าก็จะมีการเลือกตั้งใหญ่ กำลังมีความหวังหรือเปรียบเปรยว่า “น้ำขึ้นก็ต้องรีบตัก” โดยเน้นไปที่การอภิปรายโครงสร้างงบประมาณของประเทศ ในการใช้ภาษีของประชาชน เปรียบเสมือน “ช้างป่วยที่ปรับตัวไม่ได้” เนื่องจากรายได้ผันผวน ส่งผลต่อการกู้ที่หลุดกรอบ จากรายได้ที่ประมาณการจัดเก็บ 2,490,000 ล้านบาท ในขณะที่มีรายจ่าย 3,185,000 ล้านบาท ทำให้จะต้องกู้ 695,000 ล้านบาททั้งนี้ งบประมาณเบี้ยบำเหน็จบำนาญของข้าราชการ มูลค่ากว่า 322,790 ล้านบาท ซึ่งเป็นวงเงินที่สูงเท่ากับงบประมาณของกระทรวงศึกษาธิการทั้งกระทรวงที่ดูแลเด็กทั้งประเทศ ซึ่งนี่คือปัญหาช้างป่วยที่ดูแลไม่ได้ขณะเดียวกัน งบประมาณด้านการเกษตรส่วนใหญ่เป็นงบของอดีตไม่ใช่งบของอนาคต ส่วนงบกระทรวงวัฒนธรรมเน้นสร้างคุณธรรมจริยธรรม แต่ไม่ได้เน้นสร้างเศรษฐกิจสร้างสรรค์หรืองบซอฟต์เพาเวอร์ เพราะมีอยู่เพียง 60 ล้านบาทเท่านั้นสำหรับการจัดทำงบประมาณแห่งความหวังนั้น จะต้องเป็นการจัดสรรงบประมาณที่กระจายโดยไม่กระจุก เป็นงบที่มาจากข้างล่างขึ้นบน เป็นงบจากข้างนอกเข้าหาตัวเรา เช่น ปัจจุบันการแบ่งรายได้ อปท.อยู่ที่ 70 ต่อ 30 ซึ่งจะมีรายได้สุทธิ 700,000 ล้านบาท เฉลี่ย 7,850 องค์กรส่วนท้องถิ่นละ 89 ล้านบาท หากเปลี่ยนเป็น 50 ต่อ 50 เพราะจะมีรายได้สุทธิ 1,200,000 ล้านบาท เฉลี่ยรายได้องค์กรปกครองส่วนท้องถิ่นละ 153 ล้านบาททันที ซึ่งงบประมาณที่เพิ่มขึ้นจะนำไปแก้ไขปัญหาหรือเสริมสร้างศักยภาพของท้องถิ่นได้ตรงจุด ทั้งการทำน้ำประปา การกำจัดขยะ หรือชลประทานย่อย ถือเป็นการระเบิดระบบเศรษฐกิจในเวลาต่อมา นายไพบูลย์ นิติตะวัน ส.ส.บัญชีรายชื่อ พรรคพลังประชารัฐ (พปชร.) อภิปรายร่างพระราชบัญญัติงบประมาณรายจ่ายประจำปีงบประมาณ 2566 วงเงิน 3.185 ล้านล้านบาท ว่า หลักการในการจัดทำร่างนโยบายฉบับนี้มีเป้าหมายทำให้ประเทศได้รับการฟื้นฟูจากผลกระทบการแพร่ระบาดของโรคติดเชื้อไวรัสโคโรนา 2019 ทั้งด้านเศรษฐกิจ สังคม และทรัพยากรมนุษย์โดยมุ่งเน้นให้ประชาชนมีคุณภาพชีวิตที่ดีขึ้น มีการพัฒนาเสริมสร้างศักยภาพตลอดช่วงชีวิต ตั้งแต่เด็กจนกระทั่งวัยกลางคนและวัยชรา ให้มีหลักประกันและความคุ้มครองทางเศรษฐกิจ/สังคม รวมถึงกลุ่มผู้เปลาะบางและผู้ด้อยโอกาสด้วยแต่น่าเสียดาย เรื่องดีๆ แบบนี้ แกนนำพรรคฝ่ายค้านไปตั้งฉายาว่า เป็นขอทานจัดงานวันเกิด เป็นการด้อยค่า ฝ่ายค้านไม่น่ามาด้อยค่าเงินที่จะไปถึงมือช่วยเหลือประชาชน โดยเฉพาะโครงการสวัสดิการแห่งรัฐ โครงการคนละครึ่ง เงินช่วยเหลือต่างๆ"ส่วนแกนนำฝ่ายค้านอีกคน เปรียบงบฯ ว่าเป็นงบฯ ช้างป่วยที่ปรับตัวไม่ได้ ตนขออนุญาตแก้ต่างแทน ช้างตัวนี้ไม่ได้ป่วย แม้จะพบสารพัดโรคที่กระหน่ำเข้ามาอย่างรุนแรง พล.อ.ประยุทธ์ จันทร์โอชา นายกรัฐมนตรี ก็ยังดูแลขับเคลื่อนประเทศไทย ซึ่งเสมือนช้างที่ทรงพลัง ให้เดินหน้าฝ่าวิกฤตไปได้ ไม่เช่นนั้นมาไม่ได้ขนาดนี้ หลังจากเลือกตั้งมาก็ 3 ปีเข้าไปแล้วจะเข้าปีที่ 4 ถือเป็นช้างที่ปรับตัวได้อย่างดี พร้อมที่จะต่อสู้วิกฤตได้ทุกอย่าง" นายไพบูลย์ ระบุนอกจากนี้ นายไพบูลย์ อภิปรายเพิ่มเติมว่า ส.ส.พรรคฝ่ายค้าน ประกาศจะโหวตคว่ำงบประมาณฉบับนี้ พวกท่านไม่เป็นไร เพราะพวกท่านมีเงินเดือนประจำตำแหน่งกันทุกคน ก็ไม่กลัวที่จะเดือดร้อน แต่ประชาชนที่รอเงินช่วยเหลือเดือดร้อนดังนั้น ตนไม่เห็นด้วยที่จะไปโหวตคว่ำสิ่งที่เป็นประโยชน์กับประชาชน โดยเฉพาะในงบประมาณที่เป็นรายจ่ายการลงทุนถึง 690,000 ล้านบาท คิดเป็น 21.82% เงินที่จะไปลงทุนพัฒนาเศรษฐกิจ สร้างงานสร้างความเจริญก็จะกระทบไปหมดตนเชื่อว่า ส.ส.ที่รักประชาชนจะช่วยให้ร่างงบประมาณนี้ผ่านไป เพราะงบประมาณปี 66 เปรียบเหมือนสายฝนที่พร่างพรมโปรยปรายทั่วแผ่นดิน อำนวยความสดชื่นชื่นฉ่ำให้ชีวิตชีวากับประชาชนทั้งแผ่นดิน
ด่วน! กกต.ประกาศรับรอง "ชัชชาติ สิทธิพันธุ์" เป็นผู้ว่าฯ กทม. เรียบร้อยแล้ว|วันนี้ (31 พ.ค.) นายอิทธิพร บุญประคอง ประธานกรรมการการเลือกตั้ง (กกต.) เป็นประธานการประชุม กกต. ผ่านระบบออนไลน์ ซึ่งเป็นการประชุมเพื่อพิจารณา ผลคะแนนการเลือกตั้งผู้ว่าราชการกรุงเทพมหานคร (ผู้ว่าฯ กทม.) และสมาชิกสภากรุงเทพมหานคร (ส.ก.) ต่อเนื่องเป็นวันที่ 2หลังการประชุมวานนี้ สำนักงาน กกต.เสนอความเห็นต่อที่ประชุมว่า กรณีที่ นายชัชชาติ ถูก นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย ร้องเรียนประเด็นกรณีทำป้ายหาเสียงมีเจตนาแฝงเพื่อให้ผู้มีสิทธิเลือกตั้งสามารถนำไปรีไซเคิล ซึ่งเป็นการกระทำเพื่อจูงใจผู้มีสิทธิเลือกตั้ง และการพูดในลักษณะดูถูกระบบราชการ อาจเข้าข่ายทำให้การเลือกตั้งไม่สุจริตเที่ยงธรรม จึงควรตรวจสอบเพื่อให้เกิดความรอบคอบโดยมีรายงานว่า การประชุม กกต.วันนี้ ที่ประชุม มีมติรับรอง นายชัชชาติ สิทธิพันธุ์ ผู้สมัครหมายเลข 8 ในนามอิสระ ซึ่งได้รับคะแนนสูงสุดเป็นอันดับ 1 ด้วยคะแนน 1,386,215 คะแนน ให้ดำรงตำแหน่งผู้ว่าราชการกรุงเทพมหานคร เป็นที่เรียบร้อยแล้วนอกจากนี้ ยังมีการรับรองผลการเลือกตั้งสมาชิกสภากรุงเทพมหานคร (ส.ก.) เพิ่มอีก 5 คน หลังจากเมื่อวานนี้ในที่ประชุม กกต. มีการรับรอง ส.ก. ไปแล้ว 40 คน เท่ากับว่า ณ ขณะนี้ เหลือว่าที่ ส.ก. อีก 5 คน 5 เขต ที่ยังรอ กกต. รับรองผลการเลือกตั้ง ได้แก่
"ประยุทธ์" ซัดจำนำข้าว! รัฐบาลจ่ายหนี้แล้ว 7.8 แสนล้าน ย้ำต้องให้เบ็ดพร้อมปลา|วันนี้ (31 พ.ค. 65) เวลา 14.40 น. ณ ห้องประชุมสภาผู้แทนราษฎร อาคารรัฐสภา ถนนสามเสน เขตดุสิต กรุงเทพฯ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เข้าร่วมการประชุมสภาผู้แทนราษฎร เพื่อพิจารณาร่างพระราชบัญญัติงบประมาณรายจ่ายประจำปีงบประมาณ พ.ศ. 2566 โดยนายกรัฐมนตรีชี้แจงกรณีที่มีการอภิปรายงบประมาณรายจ่ายลงทุนปี 2566 มีจำนวนน้อย ไม่เพียงพอต่อการพัฒนาประเทศ ว่า งบประมาณที่รัฐบาลจัดตั้งมาทั้งหมดจำนวน 3,185,000 ล้านบาทประกอบด้วยรายจ่ายลงทุนจำนวน 695,077.4 ล้านบาท คิดเป็นร้อยละ 21.82 ซึ่งเป็นไปตามกฎหมายกำหนด รวมทั้งภาครัฐยังมีการลงทุนในรูปแบบอื่นๆ อีก เช่น การร่วมลงทุนระหว่างภาครัฐและเอกชน (PPP) กองทุนรวมโครงสร้างพื้นฐานเพื่ออนาคตประเทศไทย ไทยแลนด์ ฟิวเจอร์ ฟันด์ (TFFIF) วงเงินประมาณ 98,929 ล้านบาท ซึ่งเมื่อรวมกับรายจ่ายลงทุนที่มาจากเงินงบประมาณแล้ว จะเห็นได้ว่าในปี 2566 รัฐมีเม็ดเงินเพื่อใช้จ่ายในการลงทุนของประเทศประมาณ 794,006 ล้านบาท หรือ คิดเป็นร้อยละ 24.9 ของงบประมาณรายจ่ายประจำปีนอกจากนี้ ยังมีโครงการระบบรถไฟฟ้าชานเมือง โครงการสร้างทางรถไฟเด่นชัย – เชียงของ โครงการสร้างทางรถไฟบ้านไผ่ มหาสารคาม ร้อยเอ็ด มุกดาหาร นครพนม รถไฟฟ้าชานเมืองสายสีแดงเข้ม โครงการรถไฟไทย – จีน ระบบรถไฟชานเมือง โครงการรถไฟฟ้าสายสีม่วง โครงการรถไฟฟ้าสายสีม่วงช่วงที่ 2 ช่วงบางใหญ่ โครงการรถไฟฟ้าสายสีชมพู โครงการรถไฟฟ้าสายสีเหลือง นายกรัฐมนตรี กล่าวว่า ในส่วนของงบประมาณด้านการเกษตร รัฐบาลได้ดำเนินการเพิ่มเติมหลายอย่าง ทั้งการปรับปรุงภาคการเกษตร นอกเหนือจากการประกันราคาข้าว โดยการลดต้นทุนการผลิต รวมเกษตรแปลงใหญ่ เสริมเทคโนโลยีขอย้ำว่า รัฐบาลยินดีให้ความช่วยเหลืออย่างต่อเนื่อง เพื่อสร้างความเข้มแข็งให้กับภาคการเกษตร โดยวันนี้สิ่งที่สำคัญที่สุด คือ นโยบายเศรษฐกิจ BCG ในภาคการเกษตรและอาหาร พัฒนาต่อยอดธุรกิจการเกษตรด้วยการสร้างมูลค่าเพิ่ม เน้นเกษตรกรคุณภาพสูง ในการส่งเสริมการนำเทคโนโลยีมาใช้ในการผลิตและแปรรูปอาหาร และผลิตภัณฑ์ทางการเกษตร ผ่านเทคโนโลยีและนวัตกรรม การค้าออนไลน์ต่างๆ เหล่านี้ สร้าง Smart Farmer ระดมการมีส่วนร่วมทุกภาคส่วน ใช้ Big Data ด้านการเกษตร ใช้ Agri-Map สร้างแพลตฟอร์มสนับสนุนการทำเกษตรแปลงใหญ่ จัดหาผู้ว่าจ้างเครื่องจักรกลการเกษตร การเช่า ไม่ต้องซื้อ ต่อยอดขยายตลาดไปสู่ตลาดออนไลน์ โดยเราต้องให้เบ็ดตกปลาและให้ปลาไปด้วย เพื่อให้เขาอยู่ได้ อยู่รอด ปลอดภัย และเข้มแข็งยั่งยืนขึ้น รัฐบาลทำทุกอย่าง ประชาสัมพันธ์ทุกวัน แต่กลับพูดถึงแต่เรื่องเดิมซ้ำๆ นายกรัฐมนตรี กล่าวยืนยันว่า รัฐบาลมีการจัดลำดับความสำคัญของวงเงินรายจ่ายประจำปี 2566 โดยมีข้อมูลของทุกจังหวัด ทุก Sector ใน Big Data มีข้อมูลว่าใครขาดใครเสียอะไร รัฐบาลดูแลให้ทุกที่ ซึ่งตรงไหนที่เร่งด่วนกว่าก็ต้องดำเนินการก่อน ส่วนที่ยังไม่เร่งด่วนก็ต้องคอยก่อน ส่วนที่บอกว่ายังไม่ได้เนื่องจากโครงการนั้นยังไม่มีความเร่งด่วน ส่วนงบกลางที่ตั้งไว้ นอกจากสำหรับใช้ในเรื่องฉุกเฉินแล้ว ยังใช้เพื่อเติมงบประมาณให้กับจังหวัด กลุ่มจังหวัด บูรณาการในกรณีที่ขาดเหลือไม่เพียงพอสำหรับโครงการสำคัญ และรัฐบาลได้ให้ความสำคัญในเรื่องของโรคติดเชื้อ โดยสนับสนุนงบประมาณไปกว่า 397,000 ล้านบาท ในด้านการฟื้นฟูและกระตุ้นเศรษฐกิจ ที่ในขณะนั้นล้มไปแล้วเนื่องจากไม่มีคนไปเที่ยว ไม่มีคนไปใช้บริการ เพื่อให้ผู้ประกอบการต่างๆ อยู่รอดได้ สร้างมูลค่าในวันนี้ทำให้มีความเข้มแข็งขึ้น และขณะนี้รัฐบาลกำลังจัดหางบประมาณที่จะให้นำไปปรับปรุงที่พัก ที่บริการที่ทรุดโทรม ชำรุด ไม่มีลูกค้า เพื่อให้ผู้ประกอบการพัฒนาส่วนนี้ให้ได้ เพื่อรองรับนักท่องเที่ยวที่จะเข้ามาปริมาณมากขึ้นในช่วงนี้ให้ทันต่อเวลา ยืนยันว่ารัฐบาลทำทุกอย่าง นายกรัฐมนตรี กล่าวถึงการจัดทำงบประมาณขาดดุล เนื่องจากโครงสร้างงบประมาณรายจ่ายมีความจำเป็น เพราะรายได้สุทธิมาจากการจัดเก็บภาษี โดยเป็นภาษีที่เก็บจากประชาชนแต่ละกลุ่มอาชีพที่มีรายได้แตกต่างกัน และเก็บจำนวนที่แตกต่างกัน ซึ่งเป็นรายได้หลักของรัฐบาล เพื่อนำมาใช้ดูแลผู้ที่มีรายได้น้อย ขณะเดียวกันยังได้เดินหน้าโครงการอื่นๆ เช่น โครงสร้างอุตสาหกรรมใหม่ ซึ่งการดำเนินโครงการต่างๆ ต้องใช้เวลา ทั้งนี้ เพื่อเป็นการสร้างรายได้เพิ่มเติมให้กับประเทศส่วนในเรื่องเรื่องหนี้ครัวเรือน หนี้สาธารณะ หนี้ต่างๆ เป็นเรื่องที่ชี้แจงไปหลายครั้งแล้วก็กลับมาเหมือนเดิมทุกประการ เป็นบรรยากาศที่เหมือนเดิม ไม่ว่าจะอภิปรายอะไรก็เหมือนเดิม เพราะว่าถูกฝังชิปไปหมดแล้ว ทั้งนี้ หลายเรื่องที่ฝ่ายค้านพูดมาไม่ใช่ข้อเท็จจริง ยืนยันว่ารัฐบาลดูแลข้าราชการที่ทำงาน ดูแลประชาชน ดูแลการประกันราคาข้าวที่ผ่านมาปีก่อนหน้า 6 หมื่นล้านบาท ปีต่อมา 8 หมื่นล้านบาท และปี 65 จำนวน 1.5 แสนล้านบาท โดยนายกฯ ไม่ขัดข้องถ้าจะต้องจ่ายเงินประกันราคาข้าว แต่ต้องหาวิธีอื่นให้เกษตรกรมีรายได้จากการเกษตรของเขาจริงๆ ด้วยการพัฒนา Smart Farmer ใช้เทคโนโลยี ใช้เครื่องจักรลดต้นทุนการผลิต"ตั้งแต่ปี 54 โครงการจำนำข้าว ขาดทุน 9.5 แสนล้านบาท รัฐบาลชุดนี้ตั้งงบประมาณชำระหนี้ไปแล้ว 7.8 แสนล้านบาท คงเหลือเงินต้นและดอกเบี้ยอีก 3 แสนล้านบาท ขอย้ำว่าเราต้องให้เบ็ดตกปลา และต้องให้ปลาไปด้วย เพื่อให้ประชาชนอยู่ได้ อยู่รอดปลอดภัย" พล.อ.ประยุทธ์ กล่าว นอกจากนี้ นายกรัฐมนตรีกล่าวถึงเรื่องเหมืองโปแตสว่า เป็นเรื่องที่รู้กันมานานแล้ว นายกรัฐมนตรีได้มอบนโยบายให้ขับเคลื่อนเรื่องนี้ ซึ่ง ส.ส. ในฐานะที่เป็นเจ้าของพื้นที่ต้องให้ประชาชนร่วมมือ เห็นชอบ เพื่อให้เดินหน้าได้ ถ้ามีผู้ประท้วงเหมืองโปแตส ส.ส. ต้องไปชี้แจงให้นายกรัฐมนตรี ขณะที่เรื่องพลังงาน ขอให้ไปดูว่าประเทศไทยมีหลุมน้ำมันกี่หลุม ต่างประเทศมีกี่หลุมและขุดน้ำมันได้กี่บาร์เรล คุณภาพดีกว่าของเราหรือไม่ แก๊สก็เช่นเดียวกัน ถ้าพูดแต่หลักการกว้างๆ ไม่มองในรายละเอียดเลยคนก็สับสนไปหมด ทำให้เกิดความยากในการบริหาร ในการที่จะทำให้ทุกคนร่วมมือกัน ซึ่ง ส.ส. เป็นผู้แทนประชาชน ไม่ใช่แต่ร้องทุกข์เรื่องเดือดร้อนอย่างเดียว ควรนำสิ่งที่รัฐบาลทำวันนี้ไปบอกให้ประชาชนรู้ด้วย ให้ประชาชนเข้าถึงการบริการภาครัฐด้วย ทั้งนี้ นายกฯ รับฟังได้ทุกเรื่อง ถึงบางเรื่องซ้ำแล้วซ้ำอีกก็ไม่รู้สึกโกรธจากนั้น นายกรัฐมนตรี ออกจากห้องประชุม และเดินทางกลับไปยังทำเนียบรัฐบาลทันที เพื่อไปร่วมประชุมสามัญคณะกรรมการมูลนิธิสถาบันโรคไตภูมิราชนครินทร์ ประจำปี 2565 ที่ตึกไทยคู่ฟ้า ทำเนียบรัฐบาล ซึ่งก่อนเดินทางกลับ ผู้สื่อข่าวถามถึงการพิจารณาร่าง พ.ร.บ.งบประมาณรายจ่ายประจำปีงบประมาณ 2566 วันแรก ซึ่งนายกฯ กล่าวว่า ไม่มีอะไร เมื่อถามย้ำว่าข้อกล่าวหาของฝ่ายค้านรุนแรงเกินไปหรือไม่นั้น นายกรัฐมนตรี ระบุว่า ให้ประชาชนเป็นผู้ตัดสินส่วนในวันนี้ชี้แจงได้ดีแล้วใช่หรือไม่ นายกรัฐมนตรี กล่าวว่า ยังไม่ได้ชี้แจงเท่าไหร่เลย ขอให้รอฟังรัฐมนตรีชี้แจง นายกรัฐมนตรีก็พูดแต่หลักการกว้างๆเมื่อถามว่า ในห้องประชุมสภาฯ วันนี้นั้น นายกรัฐมนตรีตอกกลับฝ่ายค้านไปหลายครั้ง พล.อ.ประยุทธ์ กล่าวว่า นายกรัฐมนตรีก็ชี้แจง จะไปตอกกลับเขาทำไมล่ะทั้งนี้ นายกรัฐมนตรี แสดงความยินดีกับนายชัชชาติ สิทธิพันธุ์ ที่คณะกรรมการการเลือกตั้ง (กกต.) รับรองให้เป็นผู้ว่าราชการกรุงเทพมหานคร (ผู้ว่าฯ กทม.) ที่จะได้ทำงาน เมื่อถามว่าจะฝากบอกอะไรกับนายชัชชาติหรือไม่นั้น พล.อ.ประยุทธ์ กล่าวว่า ต้องรอเขาเข้ามาคุยกับนายกรัฐมนตรี เพราะอย่างไรเขาก็ต้องมาอยู่แล้ว
รอบที่ร้อย? "โจ นูโว" ร้องกระทรวงดีอีเอส โดนปลอมเฟซบุ๊ก โพสต์โจมตี "ชัชชาติ"|จากกรณีที่มีมือดีปลอมเฟซบุ๊กของ นายจิรายุส วรรธนะสิน หรือ โจ นูโว นักร้องดัง แล้วนำไปโพสต์โจมตี นายชัชชาติ  สิทธิพันธุ์ ว่าที่ผู้ว่าราชการกรุงเทพมหานคร เมื่อ 24 พ.ค. ที่ผ่านมา  ก่อนจะมีสื่อออนไลน์บางสำนักหยิบโพสต์ดังกล่าวจากเฟซบุ๊กปลอมไปรายงานเป็นข่าว ส่งผลทำให้ชื่อเสียงของ โจ นูโว เสียหาย เกิดความเข้าใจผิด ก่อนจะออกมาขอโทษในความผิดพลาดล่าสุดวันนี้ (31 พ.ค.65) เวลา 14.00 น. ที่ ห้องประชุม mdes 2 กระทรวงดิจิทัลฯ ชั้น 9 อาคารศูนย์ราชการฯ แจ้งวัฒนะ นายจิรายุส วรรธนะสิน หรือ โจ นูโว นักร้องชื่อดัง พร้อม นางแน่งน้อย อัศวกิตติกร CEO ศูนย์พลเมืองดิจิตัล : Digital Citizenship Center เดินทางเข้าพบ นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอีเอส) ร้องเรียนกรณีโดนปลอมเฟซบุ๊ก และโพสต์โจมตีนายชัชชาติ โดย รมว.ดีอีเอส ได้มอบหมายให้เจ้าหน้าที่ตำรวจ สอท.รับคดีทำการสืบสวนสอบสวนติดตามจับกุมคนร้ายมาดำเนินคดีตามกฎหมายต่อไปโจ นูโว กล่าวว่า มีคนร้ายปลอมเฟซบุ๊กเป็นตนมานานมากแล้ว ทุกวันนี้เล่นโซเชียล จะต้องทุกคนว่าเฟซบุ๊กไหนปลอม ไอจีไหนปลอม โดยเฟซบุ๊กปลอมใช้ชื่อบัญชีว่า "โจ นูโว จิรายุส Jirayut Wattanasin - เฟซจริง" เป็นของปลอม ทาง จนท.ดีอีเอส ตรวจพบว่าน่าจะเปิดขึ้นมาใหม่ เฟซบุ๊กปลอมที่เคยแจ้งความ ปอท.ก่อนหน้านี้ถูกปิดไปแล้วสำนักข่าวออนไลน์หนึ่ง ที่นำโพสต์จากเฟซฯ ปลอมที่ระบุว่าตนไปต่อว่าคุณชัชชาติ นั้นตนไม่รู้เรื่องเลย แล้วยังเอาไปโพสต์เกี่ยวกับเรื่องการเมืองอีกมากมายทำให้ตนเสียหาย คนที่ไม่เข้าใจคิดว่าเป็นเฟซบุ๊กของตนแสดงความเห็น ก็จะรังเกียจและเกลียดตน วันนี้จึงต้องมาให้ทาง กระทรวงดีอีเอส ช่วยเหลือขณะที่ รมว.ดีอีเอส กล่าวว่า จะประสานให้ทางเฟซบุ๊กดำเนินการปิดกั้นเนื่อง จากการปลอมเป็นบุคคลอื่นเป็นความผิดตามกฎหมาย นอกจากนี้ได้มอบหมายให้เจ้าหน้าที่ตำรวจ สอท.ทำการสืบสวนสอบสวนช่วยเหลือผู้เสียหาย จะได้เป็นกรณีศึกษา เพราะคนมีชื่อเสียงมักจะถูกโดนกระทำแบบนี้จำนวนมาก การกระทำของคนร้ายถือว่าเป็นการทำลายชีวิตคน คนที่เป็นดาราโดนปลอมเอาไปโพสต์เกี่ยวกับการเมือง จนทำให้เขาเสียหายตกงาน ไม่มีงานแสดงได้เลย การกระทำดังกล่าวมีความผิดทั้ง กม.อาญาและ พ.ร.บ.คอมพ์ฯ มาตรา 16 อัตราโทษจำคุก 5 ปี ซึ่งทาง ดีอีเอส จะดำเนินการให้ถึงที่สุดฝากถึงดารานักร้องนักแสดงที่ตรวจพบเจอแอคเคาท์ปลอมไม่ว่าจะเป็นชื่อหรือรูป ขอให้แจ้งมาทาง ดีอีเอส หรือ ทางตำรวจจะได้ช่วยกันปิดกั้นเพื่อไม่ให้ส่งผลกระทบชื่อเสียงต่อไป
"ชัชชาติ" เปิดใจหลัง กกต.ประกาศรับรองตำแหน่ง ขอบคุณ "ศรีสุวรรณ" ที่ช่วยตรวจสอบ|31 พฤษภาคม 2565 - ชัชชาติ สิทธิพันธุ์ ลงพื้นที่เขตดินแดง สำรวจแฟลตเคหะชุมชนดินแดง และห้องสมุดประชาชน เคหะชุมชนดินแดง 2 ร่วมกับ อนงค์ เพชรทัต ว่าที่สมาชิกสภากรุงเทพฯ เขตดินแดง พรรคพลังประชารัฐ โดยปัญหาหลักที่พบเจอคือเรื่องการจัดการขยะ เรื่องสุขอนามัย และเรื่องความพร้อมของห้องสมุดประชาชนโดยขณะลงพื้นที่ได้มีข่าวเรื่องคณะกรรมการการเลือกตั้ง (กกต.) ที่ออกมาให้การรับรองตำแหน่งผู้ว่าฯ ของชัชชาติ สิทธิพันธุ์ เรียบร้อยแล้ว ซึ่งชัชชาติกล่าวถึงข่าวดังกล่าวว่า ต้องขอขอบคุณทุก ๆ คะแนนเสียง ทั้งที่เลือก และไม่ได้เลือกตน เมื่อ กกต. รับรองตำแหน่งแล้ว ก็พร้อมที่จะก้าวเดินต่อไป ขอให้ประชาชนทุกคนร่วมเดินไปด้วยกัน ย้ำว่าจะเป็นผู้ว่าฯ ของทุกคน จะดูแลทุกคนอย่างเท่าเทียมกันไม่ว่าจะมีความคิดแตกต่างกันอย่างไร พร้อมกล่าวว่าในช่วงห้าวันที่ผ่านมาเป็นสิ่งที่พิสูจน์แล้วว่าคนกรุงเทพฯ ยังมีความหวัง การทำงานร่วมกันระหว่างผู้ว่าฯ และ ส.ก. ที่มาจากต่างพรรคการเมืองไม่ใช่อุปสรรค นอกจากนั้นข้าราชการก็เริ่มมีการนำนโยบายที่เขียนไว้ไปเริ่มดำเนินการแล้วตั้งแต่ยังไม่มีการรับรองตำแหน่งผู้ว่า เป็นเรื่องที่น่าดีใจ เชื่อว่าสิ่งนี้เป็นก้าวที่สำคัญในการพัฒนากรุงเทพต่อไป และจะสามารถเห็นการเปลี่ยนแปลงในทิศทางทีดี และมีพลังได้จากการร่วมมือของทุก ๆ คนชัชชาติ ย้ำว่า ในช่วงที่ผ่านมาที่เดินลงพื้นที่ ไม่ใช่เพียงแค่การสำรวจปัญหาในจุดต่าง ๆ เท่านั้น แต่เป็นการส่งสัญญาณว่าปัญหาในจุดอื่น ๆ ก็ต้องได้รับการแก้ไข ไม่ต้องรอให้ผู้ว่าฯ ลงไปจัดการเอง เป็นการส่งสัญญาณออกไปว่าจะเอาจริงเอาจังกับเรื่องนี้“ที่เราไปเดินมันคือการส่งสัญญาณว่าทุกคนจะต้องลงไปดูแลประชาชน เราอาจจะไปดูปัญหาการก่อสร้างที่เดอะมอลล์ท่าพระ แต่ความหมายที่จะสื่อคือปัญหาทุกจุดจะต้องได้รับการแก้ไข ไม่ต้องรอให้ผู้ว่าฯ ลงไปแก้ ผมว่าเราได้ส่งสัญญาณออกไปแล้วว่าเราจะเอาจริงเอาจังกับเรื่องนี้” ชัชชาติกล่าวโดยในขณะลงพื้นที่ได้มีนักเรียนท่านหนึ่งเข้ามายื่นเอกสารร้องเรียนในเรื่องเกี่ยวกับข้อบังคับเรื่องทรงผม สีผม และเครื่องแบบนักเรียนของโรงเรียนในสังกัด กทม. ในทำนองว่า ควรมีการปรับข้อบังคับเรื่องทรงผม สีผม และเครื่องแบบ โดยคำนึงถึงเรื่องสิทธิเสรีภาพของนักเรียนให้มากขึ้น ชัชชาติได้รับเอกสารข้อร้องเรียนดังกล่าวพร้อมชี้แจงว่า จะต้องมีการพูดคุยกันด้วยเหตุผล แต่โดยส่วนตัวตนไม่ได้มองว่าทรงผม หรือสีผมเป็นอุปสรรคต่อการเรียน แต่ก็ต้องให้โอกาสทางฝั่งผู้ที่รับผิดชอบในการบังคับทรงผมในอนาคตชี้แจงเรื่องจุดมุ่งหมายของการบังคับดังกล่าวด้วยเช่นกัน นอกจากนั้นเรื่องการบังคับใส่เครื่องแบบก็ต้องมีการพิจารณาเนื่องจากมีประเด็นในมิติอื่น ๆ นอกเหนือจากเรื่องสิทธิเสรีภาพ เช่นมิติทางด้านเศรษฐกิจ ดังนั้นในการจัดการเรื่องดังกล่าวจะต้องมีการพูดคุยร่วมกันด้วยเหตุผลในอนาคตส่วนเรื่องการตรวจสอบ ร้องเรียนเรื่องป้ายหาเสียงของชัชชาติ โดย ศรีสุวรรณ จรรยา ในช่วงก่อนหน้านี้ชัชชาติได้กล่าวถึงกรณีดังกล่าวว่า ขอบคุณคุณศรีสุวรรณ และทุกท่าน ๆ ที่เข้ามาร่วมตรวจสอบอย่างเต็มที่ ขอบคุณคณะกรรมการการเลือกตั้งที่ปฏิบัติตามหน้าที่ พร้อมย้ำว่าการร้องเรียนต่าง ๆ ไม่ได้ส่งผลต่อการทำงานในอนาคต เนื่องจากการตรวจสอบเป็นกระบวนการของระบอบประชาธิปไตย เมื่อมีการตรวจสอบออกมาก็ยิ่งทำให้มีความชอบธรรมในการเข้ารับตำแหน่งมากยิ่งขึ้น ส่วนในเรื่องการฟ้องกลับสำหรับกรณีการร้องเรียนที่ไม่เป็นไปตามหลักเกณฑ์ หรือเป็นการกลั่นแกล้ง ชัชชาติกล่าวว่า ส่วนตัวไม่ได้มองว่าเป็นการกลั่นแกล้ง แต่ก็ต้องดูเงื่อนไขทางกฎหมาย และความเหมาะสมอีกทีหนึ่ง
"ไพบูลย์" โต้ "สุทิน-พิธา" อวยงบ'66 เป็นสายฝนพร่างพรมโปรยปรายทั่วแผ่นดิน|ไพบูลย์ นิติตะวัน ส.ส.บัญชีรายชื่อ พรรคพลังประชารัฐ (พปชร.) อภิปรายตอบโต้ พิธา ลิ้มเจริญรัตน์ ส.ส.บัญชีรายชื่อ พรรคก้าวไกล และสุทิน คลังแสง ประธานวิปฝ่ายค้าน ในการพิจารณาร่างพระราชบัญญัตติงบประมาณรายจ่ายประจำปีงบประมาณ พ.ศ. 2566 ว่า ชอบการจัดงบประมาณฯ ปี 2566 ของรัฐบาล แต่ก็เสียดายเรื่องดีๆ อย่างนี้ เพราะแกนนำพรรคฝ่ายค้านตั้งฉายาร่าง พ.ร.บ.งบประมาณฯ ฉบับนี้เป็น "ขอทานจัดงานวันเกิด" ซึ่งเป็นการด้อยค่า ฝ่ายค้านไม่น่าด้อยค่าเงินที่ถึงมือประชาชน ขณะเดียวกัน แกนนำพรรคฝ่ายค้านอีกคนเปรยว่าเป็น "งบฯช้างป่วย" ที่ปรับตัวไม่ได้ ตัวเองขออนุญาตแก้ต่างแทนว่า ช้างนี้ไม่ได้ป่วย แม้จะพบสารพัดโรคกระหน่ำรุนแรง แต่ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยังดูแลขับเคลื่อนประเทศไทยที่เสมือนช้างทรงพลังเดินหน้าฝ่าวิกฤตได้ ไม่เช่นนั้นมาไม่ได้ถึงขนาดนี้ ดังนั้นถือว่าเป็นช้างที่ปรับตัวได้อย่างดี พร้อมต่อสู้วิกฤตต่างๆไพบูลย์ อภิปรายว่า ส่วนกรณี ส.ส. ฝ่ายค้านประกาศโหวตคว่ำร่าง พ.ร.บ.งบประมาณฯ ฉบับนี้ ท่านมีเงินเดือน มีเงินประจำตำแหน่งกันทุกคน ไม่กลัวเดือดร้อน แต่ประชาชนที่รอความช่วยเหลือจากงบประมาณนี้เดือดร้อนกันจริง จึงไม่เห็นด้วยที่จะไม่โหวตสิ่งที่เป็นประโยชน์กับประชาชน เชื่อว่า ส.ส. ที่รักประชาชนมุ่งมั่นดูแลให้ประชาชนได้งบประมาณนั้น จะช่วยกันโหวตให้ร่างฉบับนี้ผ่านสภาฯ"ร่าง พ.ร.บ.งบฯ เปรียบเสมือนสายฝนพร่างพรม โปรยปรายทั่วทั้งแผ่นดิน อำนวยความสดชื่นชื่นฉ่ำให้ชีวิตชีวาให้กับประชาชนทั้งแผ่นดินที่รอคอยความช่วยเหลือจากรัฐ" นายไพบูลย์ กล่าวก่อนหน้านี้ พิธา อภิปรายว่า ภาพรวมของงบประมาณว่าเป็นเหมือน "ช้างป่วยที่เต้นระบำไม่ได้" ในขณะที่เรากำลังเจอสถานการณ์รายได้ผันผวน รายจ่ายแข็งตัว แต่ส่วนใหญ่ยังใช้งบไปเพื่อเป็นรายจ่ายบุคลากรที่สูงถึง 40% อีกส่วนเป็นงบที่เอาไว้ชำระหนี้ในอดีต ไม่ว่าจะเป็นงบบุคลากร ใช้หนี้สาธารณะ ใช้หนี้นโยบาย หนี้ ธกส. สุดท้ายเหลือจริงๆแค่ 1 ใน 3 เพื่อเอาไว้รับมือกับปัญหาปีต่อปีและความท้าทายในอนาคต อีกทั้ง ไทยมีปัญหาว่าเก็บภาษีต่ำกว่าเป้า 2-3 แสนล้านบาท ในช่วง 2 ปีที่ผ่านมา โดยเค้าโครงเศรษฐกิจของเราเน้นแต่การท่องเที่ยวในเชิงปริมาณไม่ใช่เชิงคุณภาพ เป็นต้น ซึ่งพิธา เสนอว่าการจัดงบประมาณต้องกระจายอย่างทั่วถึง ไม่กระจุกตัว, เน้นสร้างเศรษฐกิจฐานราก, และเอาข้างนอกเข้ามาข้างในเช่นเดียวกับ สุทิน คลังแสง ที่เคยแถลงข่าวไว้ว่างบประมาณฉบับนี้เหมือนขอทานจัดงานเลี้ยง หรือขอทานเลี้ยงวันเกิด เพราะในสภาพที่ประเทศยากจน ไม่มีเงิน ลำบาก ฐานะการคลังถดถอยย่ำแย่ลง ต้องไปกู้มา แต่ดูการจัดสรรงบประมาณแล้ว ไม่มีช่องทางใดที่ทำให้เกิดรายได้ การอัดฉีดทุกอย่างเป็นแค่การกระตุ้นบริโภค ไม่มีการกระตุ้นการผลิต รัฐบาลไม่สามารถจัดเก็บรายได้เพิ่มเติมได้ตามเป้า แต่งบประมาณกระจายลงไปในเชิงกระจายตามพรรคร่วมรัฐบาล เพื่อรักษาสถานะของรัฐบาลไว้มากกว่า
"ศรีนวล" แซะรัฐบาลเก่า 30 บาทจับต้องไม่ได้ อวย "อนุทิน" ทำงานสุดยอด-ดีเยี่ยม|"ศรีนวล" แซะรบ.เก่า 30 บาทจับต้องไม่ได้ อวย "อนุทิน" ทำงานสุดยอด-ดีเยี่ยมศรีนวล บุญลือ ส.ส.เชียงใหม่ พรรคภูมิใจไทย อภิปรายร่าง พ.ร.บ. งบประมาณรายจ่ายประจำปีงบประมาณพ.ศ.2566 วงเงิน 3.18 ล้านล้านบาท ว่า งบประมาณนี้จะต้องไปพัฒนาเพื่อประโยชน์ต่อประชาชน  ขอชื่นชมทุกรัฐบาลที่ทำงานเพื่อบ้านเมือง เราต้องชมในสิ่งที่ดี สิ่งไหนที่ไม่ดีก็เก็บเอาไว้รัฐบาลที่ผ่านมาตัวเองก็จำขึ้นใจถึงโครงการ 30 บาทรักษาทุกโรค แต่การทำงานจับต้องได้หรือไม่ ตัวเองทำงานมา 30 ปีก็ยังไม่เคยเห็น แต่การทำงานของรัฐบาลชุดนี้จับต้องได้ ถนนดี น้ำไหลไฟสว่าง พูดแล้วทำ และสิ่งที่ประทับใจที่สุด คือกระทรวงสาธารณสุข ที่มี อนุทิน ชาญวีรกูล เป็นรัฐมนตรี ทำงานได้สุดยอดดีเยี่ยม ทั้งฟอกไตฟรีทุกกรณี รักษาโรคมะเร็งฟรี 30 บาทรักษาฟรีได้ทุกที รวมถึงดูแล อ.ส.ม. และลูกหลานให้งาน การปลดล็อคกัญชาสร้างงานสร้างอาชีพ แต่ข้อเสียของรัฐบาลปัจจุบันคือ ยังขาดการประชาสัมพันธ์ ทั้งสื่อทีวี วิทยุ และสื่อโซเชียล ให้กับประชาชนรับทราบว่าท่านทำความดีอะไรบ้าง เอางบฯทุกปีทำอะไรบ้าง“รัฐบาลอดีตที่ผ่านมา จำขึ้นใจว่า 30 บาทรักษาทุกโรค ฉันจำได้ แต่การทำงานจับต้องได้หรือไม่ ฉันทำงานมา 30 ปี ฉันก็ยังไม่เคยเห็น แต่ครั้งนี้ฉันมาเป็นตัวแทนพี่น้องประชาชน อำเภอแม่วาง สันป่าตอง ดอยหล่อ จอมทอง ฉันจับต้องผลงานที่จับต้องได้ ก็คือ ถนนดี น้ำไหล ไฟสว่าง พูดแล้วก็ทำ แล้วสิ่งที่ประทับใจที่สุดก็คือกระทรวงสาธารณสุข ท่านรัฐมนตรี อนุทิน ชาญวีรกูล ... ประชาชนเดือดร้อนที่ใดเราภูมิใจไทยเข้าใจ เข้าถึง พูดแล้วทำตลอด แล้วก็จะทำตลอดไป” ศรีนวล กล่าว
"ก้าวไกล" ชูป้ายหาเสียงพลังประชารัฐ ทวงสัญญาที่ทำไม่ได้ ลั่น ลบไม่ได้ช่วยให้ลืม|เซอร์ไพรส์กลางสภา "ก้าวไกล" ชูป้ายหาเสียงพลังประชารัฐ ทวงสัญญาที่ทำไม่ได้ ลั่น ลบไม่ได้ช่วยให้ลืม(31 พ.ค.65) นางสาววรรณวิภา ไม้สน ส.ส.บัญชีรายชื่อ พรรคก้าวไกล อภิปรายร่าง พ.ร.บ.งบประมาณรายจ่ายประจำปี 2566 ในส่วนของงบด้านสวัสดิการของประชาชน ว่า มีการตั้งงบฯ โดยไม่ได้คำนึงถึงอนาคตของคนส่วนใหญ่ของประเทศ จึงอยากชวนย้อนกลับไปช่วงปี 2562 หลังการเลือกตั้งและได้รัฐบาล ซึ่งหลายคนอาจจะลืมไปแล้ว หรือแสร้งจำไม่ได้ว่าได้เคยสัญญาอะไรไว้กับประชาชนทั้งประเทศ ไม่รู้ว่าแบบนี้เป็นการหลอกลวง หรือขายฝันประชาชนได้หรือไม่ ซึ่งความจริงนโยบายของรัฐบาล ก็ไม่ได้มีมากถึง 200 นโยบายเหมือนผู้ว่าฯ กทม.แต่ก่อนที่จะไปเตือนคนอื่นให้ทำตามนโยบายที่หาเสียง ตนก็อยากให้กลับมาย้อนดูนโยบายของพรรคตัวเองก่อนว่าได้หาเสียงอะไรเอาไว้บ้าง เช่น นโยบายมารดาประชารัฐถ้วนหน้า ทุกวันนี้ประชาชนได้รับสวัสดิการอะไรถ้วนหน้าบ้าง จนกันอย่างถ้วนหน้า ตกงานกันอย่างถ้วนหน้า ตนก็แอบลุ้นว่าในงบประมาณปีสุดท้ายจะมีอะไรเกี่ยวข้องกับเรื่องสวัสดิการบ้าง แต่สุดท้ายก็ไม่มีการตั้งงบประมาณใด ๆ ตรงกับนโยบายที่ได้หาเสียงเอาไว้"สิ่งที่ดิฉันพร่ำพูดมาตลอดทุกครั้งในวาระงบประมาณ ไม่ได้มีอะไรเกินเลยไปกว่าการกระตุ้นเตือนรัฐบาลทำตามนโยบายที่หาเสียงเอาไว้เลย หรือท่านจะปฏิเสธว่าที่ประชาชนเลือกท่านเข้ามา ไม่ใช่เพราะอยากเห็นท่านทำนโยบายเหล่านี้ให้เกิดขึ้นจริง แต่พอเข้ามาแล้วเป็นแค่การโฆษณา หากจะโฆษณาต้องไปอยู่วงการโฆษณา ไม่ใช่มาทำการเมือง สิ่งทั้งหมดนี้หากพรรคก้าวไกลได้เป็นรัฐบาล มันไม่ใช่แค่การโฆษณาแน่นอน แต่จะเปลี่ยนระบบสวัสดิการอนาถา ให้เป็นสวัสดิการถ้วนหน้า"นางสาววรรณวิภา กล่าวต่อว่า ตนได้พยายามไปค้นหานโยบายของพรรคพลังประชารัฐจากเว็บไซต์ต่าง ๆ แต่ก็โดนลบหายไปแล้ว ไม่เป็นไรเพราะลบไม่ได้ช่วยให้ลืม "ดิฉันแคปเก่งแคปทัน" เพื่อไม่ให้นายกรัฐมนตรีและรัฐมนตรีลืมเรื่องเหล่านี้ วันนี้จึงมีของมาเตือนความจำ ยังจำป้ายเหล่านี้ได้หรือไม่ที่ติดไปทั่วพื้นที่ในการหาเสียงทั้งในพื้นที่และสื่อออนไลน์ และหากยังพอจำได้ก็หวังเป็นอย่างยิ่งว่าพวกท่านจะไม่เอาเรื่องเหล่านี้ไปหลอกลวงประชาชนในการหาเสียงครั้งหน้าอีกตามที่นายสุชาติ ชมกลิ่น รัฐมนตรีว่าการกระทรวงแรงงาน เคยพูดไว้ว่าเลือกมาแล้วก็ต้องทำตามที่หาเสียงเอาไว้ เพราะคนเราคำพูดเป็นนาย หาเสียงอะไรเอาไว้ต้องทำให้ได้ ทำไม่ได้เลือกตั้งครั้งหน้าประชาชนจะลงโทษ ดังนั้น ในการเลือกตั้งครั้งหน้าก็ขอให้ประชาชนลงโทษอย่างหนักทั้งนี้ ในระหว่างที่นางสาววรรณวิภา ได้อภิปรายเกี่ยวกับนโยบายของพรรคพลังประชารัฐที่เคยหาเสียงเอาไว้ บรรดา ส.ส.ของพรรคก้าวไกลหลายคนที่อยู่รอบ ๆ ได้นำแผ่นป้ายนโยบายต่าง ๆ ขึ้นมาชูประกอบการอภิปรายด้วย
"ยิ่งลักษณ์" ฟาดกลับ! หนี้สาธารณะเพิ่มสูงปรี๊ด เพราะจำนำข้าวหรือบริหารไม่เป็น|วันนี้ (31 พ.ค.) นางสาวยิ่งลักษณ์ ชินวัตร อดีตนายกรัฐมนตรี โพสต์เฟซบุ๊กตอบโต้ พล.อ.ประยุทธ์ จันทร์โอชา กรณีที่ถูกเอ่ยพาดพิงถึงในระหว่างอภิปรายชี้แจงร่าง พ.ร.บ.งบประมาณฯ ประจำปี 2566 โดยมีเนื้อหา ดังนี้"จากที่คุณประยุทธ์ชี้แจงในการอภิปรายงบประมาณปี 2566 และได้มีการพาดพิงรัฐบาลดิฉันว่าต้องใช้หนี้โครงการรับจำนำข้าวไปแล้วกว่า 7 แสนล้านบาท รู้สึกได้ทันทีว่าเป็นคำกล่าวหาเดียวกันที่เคยใช้มาเมื่อหลายครั้ง ซึ่งดิฉันก็ได้ชี้แจงไปแล้วเมื่อวันที่ 2 มิถุนายน 2564 ตามลิงค์นี้ค่ะ https://www.facebook.com/.../a.20100121.../4413336935377394/ดิฉันจึงอยากขอฝากอะไรไว้ให้เป็นแง่คิดระหว่างพิจารณางบประมาณรายจ่ายประจำปีว่า แม้รัฐบาลดิฉันถูกโจมตีอย่างหนักว่า “สร้างหนี้” ทั้งๆ ที่สัดส่วนหนี้สาธารณะต่อ GDP อยู่เพียง 45.91% แต่หลังรัฐประหารผ่านไป 8 ปี หนี้ได้พุ่งขึ้นไปที่ 60.58% โดยรัฐบาลคุณประยุทธ์จัดทำงบประมาณขาดดุลมากขึ้นๆ ทุกปีหนี้สาธารณะที่เพิ่มขึ้นในช่วง 8 ปีที่ผ่านมามีจำนวนสูงถึง 4.4 ล้านล้านบาท ขณะที่รัฐบาลยังมีแผนการก่อหนี้ไปเรื่อยๆ อย่างไร้ยุทธศาสตร์ของการเพิ่มรายได้ ผิดหลักการที่ต้องใช้เงินกู้เพื่อทำให้เศรษฐกิจขยายตัว และเมื่อขณะนี้ประชาชนไม่มีรายได้เพิ่ม หนี้สินภาคครัวเรือนเพิ่มขึ้น รัฐบาลจึงไม่สามารถจัดเก็บภาษีได้เพียงพอ จึงเป็นเหตุผลที่ทำให้ ไม่สามารถลดการขาดดุลงบประมาณลงดิฉันจึงขอตั้งคำถามไว้ว่าการที่หนี้สาธารณะเพิ่มขึ้นอย่างน่าใจหายของรัฐบาลคุณประยุทธ์ เป็นเพราะโครงการรับจำนำข้าวหรือบริหารงานไม่เป็น หากมองย้อนกลับไปดิฉันก็ยังคงภูมิใจที่ได้บริหารประเทศภายใต้หลักการที่เพิ่มเงินในกระเป๋าให้พี่น้องประชาชน พร้อมกับสร้างรายได้ให้ประเทศมากขึ้น จนสามารถประกาศว่าจะทำงบประมาณให้สมดุลได้ใน ปี 2560 แตกต่างจากรัฐบาลปัจจุบันที่ไม่สามารถเป็นที่พึ่งและความหวังของประชาชนได้แม้แต่น้อยค่ะ"
ชัชชาติ เปิดตัวทีมรองผู้ว่าฯ-ที่ปรึกษา ลุยงานทันที ดัน 214 นโยบาย|นายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยรายชื่อทีมรองผู้ว่าราชการ 4 คนเมื่อวันพุธ (1 มิ.ย.) ได้แก่นอกจากนี้ นายชัชชาติ ยังเปิดเผยชื่อที่ปรึกษาอีก 9 คน ดังนี้ผู้ว่าราชการกรุงเทพ คนที่ 17 กล่าวว่า แม้กรุงเทพมหานครมีทีมผู้บริหารใหม่ แต่นโยบายต่างๆ ที่ทำไว้ก่อนหน้านี้ยังคงไว้เหมือนเดิม ไม่มีการโอนอ่อน ท่ามกลางกระแสข่าวที่มีผู้ค้าแผงลอยเริ่มกลับมารุกล้ำทางเท้าอีกครั้งส่วนปัญหาเร่งด่วนที่ได้รับความสนใจอีกเรื่อง คือ สัญญารถไฟฟ้าสายสีเขียวนั้น จะเชิญตัวแทนจาก กรุงเทพธนาคม บริษัทของกรุงเทพมหานคร มาให้ข้อมูลเกี่ยวกับสัญญาที่ทำกับเครือบีทีเอส ในวันพฤหัสบดี (2 พ.ค.)นายชัชชาติ ตอบคำถามสื่อมวลชนที่มีคำถามเกี่ยวกับความเป็นไปได้ที่จะทำนโยบาย 214 ข้อที่หาเสียงไว้ให้เป็นจริง ท่ามกลางงบประมาณของกรุงเทพมหานครที่เหลืออยู่ไม่มาก ว่ายอมรับว่างบประมาณของกรุงเทพมหานครน้อยลงจริง จากการแก้กฎหมายระดับชาติเกี่ยวกับภาษีที่ดินและสิ่งปลูกสร้าง แต่นโยบายกว่า 200 ข้อดังกล่าวใช้เงินไม่มาก และเริ่มทำได้เลย"เรารู้อยู่แล้วว่าเรามีข้อจำกัดเรื่องงบประมาณ เราจะเห็นว่าไม่ได้มีพวกเมกะโปรเจกต์อะไรอยู่ในนี้อะ งั้นก็คงต้องจัดความสำคัญก่อน อะไรที่จัดเรื่อง... ทำเรื่องที่ไม่ต้องใช้เงินทำก่อนเลย อย่างเช่นที่เราทำอาทิตย์ที่แล้วตัวแอปที่สามารถแจ้งเหตุ ประชาชนแจ้งเหตุได้เนี่ย ไม่ได้ใช้เงินสักกะบาทเลย แต่สามารถมีข้อร้องเรียนเข้ามา 20,000 กว่าเรื่องได้ งั้นหลายๆ เรื่องเนี่ย เทคโนโลยีไม่ต้องใช้เงินครับ เพราะฉะนั้นเราไม่ได้กังวลตรงนี้นะ เพราะเรารู้อยู่แล้วว่าเรามีข้อจำกัดเรื่องงบประมาณ เพราะฉะนั้นหลายๆ เรื่องเดินได้โดยไม่ต้องใช้เงิน" นายชัชชาติ กล่าวผู้ว่าราชการกรุงเทพมหานครตอบคำถามสื่อมวลชนจากไต้หวัน เกี่ยวกับการนำเทคโนโลยีมาใช้ในการเปิดข้อมูลภาครัฐให้ประชาชนและธุรกิจต่างๆ ใช้ประโยชน์ ที่ได้ตัวอย่างจากผลงานของ ออเดรย์ ถัง รัฐมนตรีด้านดิจิทัลของไต้หวัน ว่ากรุงเทพมหานครให้ความสำคัญในลำดับต้นและจะนำมาปฏิบัติโดยเร็ว"ผมคิดว่าระบบราชการอิเล็กทรอนิกส์สำคัญมากต่อกรุงเทพมหานคร ผมว่าน่าจะเป็นอย่างแรกเลยที่เราทำได้ นำมาปฏิบัติได้ แล้วผมก็มีนัดกับสำนักงานพัฒนารัฐบาลดิจิทัล ที่รับผิดชอบด้านการนำระบบรัฐบาลดิจิทัลมาใช้ เพื่อพูดถึงความคืบหน้าที่เรามี อย่างแรกเลยคงจะเป็น Open Bangkok (โอเพ่นแบงคอก) คือเราจะเปิดข้อมูลที่สำคัญต่อธุรกิจต่างๆ และประชาชนได้ใช้ ประมาณ 2,000 ชุดข้อมูล เราจะเปิดให้สาธารณชนใช้ในรูปแบบที่ใช้งานได้อย่างมีประสิทธิภาพ ไม่ใช่เป็นไฟล์ .pdf เท่านั้น"ส่วนหลังจากการแถลงข่าวครั้งนี้ นายชัชชาติมีกำหนดไปปลูกต้นไม้ 100 ต้นที่สวนเบญจกิติ เขตคลองเตย เวลา 15.00 น. ก่อนร่วมเปิดงานไพรด์มันธ์ สำหรับกลุ่มคนเพศหลากหลาย ที่สามย่านมิตรทาวน์ เขตปทุมวัน ที่ตรงกับนโยบาย 12 เดือน 12 เทศกาล ที่นายชัชชาติและทีมงานจะให้การสนับสนุนและผลักดัน
"ชัชชาติ" เข้าศาลาว่าการครั้งแรก บอกทุกคนอย่าเรียก "นาย" เพราะตนคือเพื่อนของทุกคน|หลังจากที่วานนี้ ที่ประชุม กกต. พิจารณา ผลคะแนนการเลือกตั้งผู้ว่าราชการกรุงเทพมหานคร (ผู้ว่าฯ กทม.) และสมาชิกสภากรุงเทพมหานคร (ส.ก.) ก่อนที่ประชุม มีมติรับรอง นายชัชชาติ สิทธิพันธุ์ ผู้สมัครหมายเลข 8 ในนามอิสระ ซึ่งได้รับคะแนนสูงสุดเป็นอันดับ 1 ด้วยคะแนน 1,386,215 คะแนน ให้ดำรงตำแหน่งผู้ว่าราชการกรุงเทพมหานคร เป็นที่เรียบร้อยวันนี้ (1 มิ.ย.) นายชัชชาติ ในฐานะผู้ว่าราชการกรุงเทพมหานครคนที่ 17 อย่างเป็นทางการ เดินทางไปยังศาลาว่าการกรุงเทพมหานคร เสาชิงช้า เป็นครั้งแรก โดยมี นายขจิต ชัชวานิชย์ ปลัดกรุงเทพมหานคร ให้การต้อนรับพร้อมข้าราชการ กทม. บรรยากาศการทักทายแนะนำทีมงานเป็นไปอย่างเป็นกันเอง ต่อมานายชัชชาติได้สักการะ พระพุทธนวราชบพิตร และสิ่งศักดิ์สิทธิ์ประจำศาลาว่าการ กทม. ก่อนที่นายชัชชาติและปลัด กทม. จะร่วมกันลงนามในพิธีมอบหมายงาน หน้าที่ผู้ว่าราชการกรุงเทพมหานครอย่างเป็นทางการนายชัชชาติ ให้สัมภาษณ์ว่า สำหรับตน นี่คือการเดินทางที่ยาวนาน 2 ปี จนถึงวันนี้มีเพื่อนร่วมเดินทางคือ ข้าราชการ กทม. ขอทุกคนว่า อย่าเรียกตนว่านาย เรียกว่าอาจารย์ก็ได้ เพราะทุกคนเป็นเพื่อนร่วมงานกัน และขอให้ทุกคนเดินไปด้วยกัน มีอะไรคุยกันได้ หลักการคือ มีอะไรคุยกัน ผมทำอะไรไม่เหมาะก็บอกได้ ขอให้ทุกคนใน กทม.ร่วมอ่านนโยบาย 214 ข้อ ไม่ได้ให้ไปปฏิบัติตาม แต่อยากได้ความคิดเห็น ฟีดแบ็ก ว่าจะดำเนินการอย่างไร หรืออยากจะเพิ่มเป็น 300 ข้อ ตนก็ยินดี
"อมรัตน์" ลั่นไม่นับญาติกับโจรปล้นประชาธิปไตย "กรณิศ" โต้สำเนียงส่อภาษากิริยาส่อสกุล|อมรัตน์ โชคปมิตต์กุล ส.ส.บัญชีรายชื่อ พรรคก้าวไกล อภิปรายร่างพระราชบัญญัติงบประมาณรายจ่ายประจำปีงบประมาณ พ.ศ. 2566 วงเงิน 3.185 ล้านล้านบาทว่า เห็นด้วยกับพิธา ลิ้มเจริญรัตน์ หัวหน้าพรรคก้าวไกล ที่อภิปรายว่างบประมาณของปี 2566 เปรียบเสมือนช้างป่วย แต่ตัวเองคิดว่านอกจากช้างจะป่วยแล้วควาญช้างยังโง่เขลาเบาปัญญา พาช้างเดินไปอยู่เหวลึกเข้าไปทุกทีๆ ทำให้ ชวน หลีกภัย ประธานสภาผู้แทนราษฎร เตือนให้ระวังถ้อยคำที่มีลักษณะเสียดสีเกินไปจากนั้นอมรัตน์ อภิปรายงบประมาณด้านกระบวนการยุติธรรมว่า งบฯ รายจ่ายที่ผ่านๆ มาแทบจะไม่มีอะไรเปลี่ยนแปลง จัดงบฯ ไม่แยแสกับปัญหาเฉพาะหน้า โดยเฉพาะงบฯ ด้านความมั่นคง ทั้งที่ภัยความมั่นคงได้เปลี่ยนรูปแบบไปมากแล้ว แต่งบฯ ยังเหมือนเดิม เช่น สภาความมั่นคงแห่งชาติ (สมช.) ในยุคที่ 3 เหล่าทัพประกาศสู้รบกับลาซาด้า กฎหมายไม่เป็นกฎหมาย ศาลไม่เป็นศาล องค์กรอิสระถูกครอบงำ ดังนั้นต้องใช้งบประมาณแห่งความหวัง ที่เอื้อให้เกิดการปฏิรูปกระบวนการยุติธรรมเริ่มตั้งแต่ตำรวจ อัยการ ศาล เรือนจำ รวมถึงงบฯ คณะกรรมการการเลือกตั้ง งบฯ ตำรวจปีนี้ 1.15 แสนล้านบาท 70 กว่าเปอร์เซ็นต์เป็นงบฯ บุคลากร หรือเงินเดือน ส่วนที่เหลือเป็นงบฯ สร้างกับซื้อ สร้างแฟลต สร้างโรงพัก เหลือเพียง 10 เปอร์เซ็นต์ ที่เป็นงบฯบริการประชาชน นอกจากนี้เราไม่มีความจำเป็นที่จะต้องมีตำรวจป่าไม้ ตำรวจรถไฟ ตำรวจท่องเที่ยวไว้ซ้ำซ้อน เพราะสถานีตำรวจภูธรมีมากเกินจำเป็นด้วยซ้ำ ขณะที่กองอำนวยการรักษาความมั่นคงภายในราชอาณาจักร (กอ.รมน.) ต้องวัดผลสัมฤทธิ์กับงบฯ ที่ได้ไปว่าวันวันหนึ่งนั่งทำไอโอ หรือเลี้ยงไก่ให้เจ้านายสำหรับงบฯ ศาล ต้องยกเลิกหลักสูตรทั้งหลาย เช่น วปอ. บยส. เพราะเราทุ่มงบฯ เพื่อให้ศาล ตุลาการ มีความเป็นอิสระ แต่กลับมาจัดหลักสูตรสร้างคอนเนคชั่น มันย้อนแย้งหรือไม่ ขณะที่งบฯ ศาลรัฐธรรมนูญ ตนขอตัดออกไปทั้ง 100% เพราะไม่เข้าใจคำว่าปฏิรูปกับคำว่าล้มล้าง และไม่สามารถวิพากษ์วิจารณ์ได้ทั้งที่เป็นศาลการเมือง ตนไม่ยอมรับศาลฯแบบนี้ องค์กรนี้ไม่สมควรจะถูกเรียกว่าศาลด้วย"ผลพวงจากรัฐประหารเมื่อ 8 ปีก่อน ทำลายประเทศนี้อย่างย่อยยับทุกด้าน กฎหมายถูกทุบทิ้งทำลายไม่ละอายต่อคนรุ่นหลัง ไม่ละอายต่อบาปบุญคุณโทษ ความหวังเดียวของประเทศนี้คือการเลือกตั้งใหม่เพื่อเปลี่ยนประเทศ โดยหน่วยงานหลักที่จัดเลือกตั้งคือ กกต. แต่ไม่มีงบฯ จัดเลือกตั้งปี 66 หรือว่า พล.อ.ประยุทธ์ จันทร์โอชา นายกรัฐมนตรี คิดว่าจะไม่มีการเลือกตั้ง หรือว่าติดใจวิถีโจรที่เคยทำมาแล้ว ที่เคยทำมาแล้วสำเร็จเมื่อปี 2557" อมรัตน์ กล่าวทันใดนั้น ชวนเตือนเป็นครั้งที่ 2 ให้ระมัดระวังคำพูด ทำให้อมรัตน์ ถามกลับว่าผิดตรงไหน ก็เขาเป็นโจรปล้นประชาธิปไตย ท่านประธานจะปกป้องเขาหรือ? ท่านประธานเห็นด้วยกับการรัฐประหารหรือ? ชวนจึงชี้แจงว่า ตนมีหน้าที่ควบคุมการประชุมตามข้อบังคับ ถ้อยคำใดที่หนักเกินไป เช่น โจร ก็ไม่เหมาะไม่ควร ไม่ต้องถอน แต่ขอเตือนว่าไม่เหมาะสมขณะที่ กรณิศ งามสุคนธ์รัตนา ส.ส.กทม. พรรคพลังประชารัฐ ลุกขึ้นประท้วงว่าผู้อภิปรายกล่าวร้าย โดยประธานตักเตือนหลายครั้งแล้ว ขอให้ประธานสั่งให้อมรัตน์ถอนคำพูด เพราะรัฐบาลชุดนี้มาจากการเลือกตั้งตามกฎหมาย สุดท้ายขอฝากเตือนผู้อภิปรายถึงสุภาษิตไทย ว่า "สำเนียงส่อภาษา กิริยาส่อสกุลจริงๆ" ก่อนที่อมรัตน์ โต้ตอบกลับว่า "ดิฉันไม่นับญาติกับโจร" จากนั้น การอภิปรายจึงดำเนินต่อไป โดยอมรัตน์ กล่าวต่อว่า รูปแบบการเลือกตั้งต้องมีรายละเอียด เพื่อลดจำนวนบัตรเสีย และให้คนทุกกลุ่มเข้าถึงสิทธิการเลือกตั้ง สุดท้ายขอให้ข้อสังเกตว่า งบสนับสนุนการมีส่วนร่วมสังเกตการณ์การเลือกตั้ง ถูกตัดหายไปหลังการรัฐประหารปี 2557 อยากให้ กกต. สร้างองค์กรเครือข่ายสังเกตการณ์เลือกตั้ง เพื่อสร้างความเชื่อมั่นให้กับประชาชน ทั้งนี้ ตนไม่สามารถสนับสนุนร่าง พ.ร.บ.งบประมาณฯ ฉบับนี้ได้
ศาลมีมติ 8 ต่อ 1 ชี้ พ.ร.ก.ฉุกเฉิน คุมโควิด ไม่ขัดรัฐธรรมนูญ|ศาลรัฐธรรมนูญประชุมปรึกษาคดีที่สำคัญ กรณีศาลแขวงดุสิตส่งคำโต้แย้งของจำเลย (นายปิยรัฐ หรือโตโต้ จงเทพ) ในคดีหมายเลขดำที่ อ 1762/2563 เพื่อขอให้ศาลรัฐธรรมนูญพิจารณาวินิจฉัยตามรัฐธรรมนูญ มาตรา 212 ว่า พระราชกำหนดการบริหารราชการในสถานการณ์ฉุกเฉิน พ.ศ. 2548 มาตรา 9 (2) และมาตรา 11 (6) ขัดหรือแย้งต่อรัฐธรรมนูญ มาตรา 26 หรือไม่ศาลรัฐธรรมนูญมีมติโดยเสียงข้างมาก 8 ต่อ 1 วินิจฉัย ว่า พระราชกำหนดการบริหารราชการในสถานการณ์ฉุกเฉิน พ.ศ. 2548 มาตรา 9 (2) ที่บัญญัติ ว่า ในกรณีที่มีความจำเป็นเพื่อแก้ไขสถานการณ์ฉุกเฉินให้ยุติลงได้โดยเร็ว หรือป้องกันมิให้เกิดเหตุการณ์ร้ายแรงมากขึ้นให้นายกรัฐมนตรีมีอำนาจออกข้อกำหนดห้ามมิให้มีการชุมนุมหรือมั่วสุมกัน ณ ที่ใดๆ หรือกระทำการใดอันเป็นการยุยงให้เกิดความไม่สงบเรียบร้อย และมาตรา 11 (6) ที่บัญญัติว่าในกรณีที่สถานการณ์ฉุกเฉินมีการก่อการร้าย การใช้กำลังประทุษร้ายต่อชีวิต ร่างกาย หรือทรัพย์สิน หรือมีเหตุอันควรเชื่อได้ว่ามีการกระทำที่มีความรุนแรงกระทบต่อความมั่นคงของรัฐ ความปลอดภัยในชีวิตหรือทรัพย์สินของรัฐหรือบุคคลและมีความจำเป็นที่จะต้องเร่งแก้ไขปัญหาให้ยุติได้อย่างมีประสิทธิภาพและทันท่วงทีให้นายกรัฐมนตรี โดยความเห็นชอบของคณะรัฐมนตรีมีอำนาจประกาศให้สถานการณ์ฉุกเฉินนั้นเป็นสถานการณ์ที่มีความร้ายแรงและให้นายกรัฐมนตรีมีอำนาจประกาศห้ามมิให้กระทำการใดๆ หรือสั่งให้กระทำการใดๆ เท่าที่จำเป็นแก่การรักษาความมั่นคงของรัฐ ความปลอดภัยของประเทศ หรือความปลอดภัยของประชาชนนั้น ไม่ขัดหรือแย้งต่อรัฐธรรมนูญ มาตรา 26
"ม.จ.จุลเจิม" ฝากถึง ผู้ว่าฯ ชัชชาติ แก้ปัญหาคลองแสนแสบ "บก.ลายจุด" ฟาดกลับแรง|ภายหลังที่นายชัชชาติ สิทธิพันธุ์ ผู้ว่าราชการกรุงเทพมหานคร (ผู้ว่าฯ กทม.) เข้ารับตำแหน่งอย่างเป็นทางการเมื่อวันที่ 1 มิถุนายน 2565ล่าสุด (2 มิ.ย.65) เฟซบุ๊ก จุลเจิม ยุคล ของ ม.จ.จุลเจิม ยุคล มีการโพสต์ฝากถึงท่านผู้ว่าฯ กทม. คนใหม่ว่า“ท่านผู้ว่า ชัชชาติ ครับ น้ำในคลองแสนแสบ ส่งกลิ่นเหม็นและดำมากอีกแล้วครับ……..ช่วยแก้ปัญหาให้หน่อย ในอดีต ท่านผู้ว่าคนเก่าทำมาดีแล้ว ม.จ. จุลเจิม ยุคล”ทั้งนี้ ก่อนหน้านี้  ม.จ.จุลเจิม ยุคล ได้เคยออกมาแสดงความเห็นวิจารณ์ นายชัชชาติ พร้อมถามคน กทม. ว่าจะเลือกสมุนโจรปล้นชาติกลับมาปล้น กทม. ต่อหรือจะเลือกคนดี เช่น สกลธี ต่อมาหลังทราบผลเลือกตั้ง ม.จ.จุลเจิม โพสต์ข้อความว่า ขอแสดงความยินดี คุณชัชชาติ สิทธิพันธุ์ ท่านผู้ว่าฯ กทม.คนใหม่ ผมจะรอยุทธศาสตร์ “นพรัตน์ราชธานี” 9 ด้าน กว่า 200 นโยบาย พัฒนากรุงเทพฯ เป็น “อุดมนิเวศมหาสถาน” ครับซึ่งหลังจากที่โพสต์ดังกล่าวได้เผยแพร่ออกไป ก็ได้มีชาวเน็ตแสดงความเห็นวิพากษ์วิจารณ์กันเป็นจำนวนมากต่อมา นายสมบัติ บุญงามอนงค์ นักเคลื่อนไหวการเมือง อดีตประธานกรรมการมูลนิธิกระจกเงา เขียนข้อความแสดงความเห็นกรณีดังกล่าวในเฟซบุ๊ก สมบัติ บุญงามอนงค์ ระบุว่า  เรื่องน้ำเสียในคลอง กทม. นั้น มีความซับซ้อนในด้านการจัดการอยู่มาก พออ่านเจอว่าจุลเจิมชมว่าอดีตผู้ว่าฯ เคยทำได้ดีแล้วนั้น ผมสงสัยว่าทำอะไรหรือทำยังไง ?น้ำคลองใน กทม. เป็นทั้งคลองรับน้ำฝนและน้ำเสียจากครัวเรือนที่ไม่ผ่านการบำบัด ทั่วโลกถ้าจะแก้ปัญหาน้ำในคลองจะต้องแยกท่อน้ำทิ้งออกจากน้ำฝน คำถามคือ อดีตผู้ว่า กทม.ทำการแยกท่อน้ำเสียแล้วหรือยัง คำตอบคือยัง แล้วถ้ายัง ทำไมคุณภาพน้ำถึงจะเปลี่ยนไปได้กรณีคลองแสนแสบอาจต้องแยกระหว่างคลองผดุงกรุงเกษมที่ประยุทธภูมิใจนักหนา เพราะคลองผดุงฯ ใช้น้ำจากเจ้าพระยามาไล่น้ำเสียทำให้น้ำในคลองผดุงอยู่ในคุณภาพที่ดีกว่าคลองแสนแสบและการที่ชัชชาติเพิ่งมารับตำแหน่งเมื่อวานนี้แล้วจมูกของจุลเจิมสัมผัสถึงความแตกต่างในด้านกลิ่นได้นั้น จริงๆ แล้วกลิ่นการรู้ของจุลเจิมไม่ได้ผิดปกติอะไร แต่น่าจะเป็นเรื่องของการทำงานของสมองที่มีอคติต่อผู้ว่าชัชชาติ
มงคลกิตติ์ เดิมพันตำแหน่ง ส.ส. กับคดีแตงโม วอน 4 ทนายดัง อย่าวางตะปูเรือใบ|วันนี้ (2 มิ.ย.) นายมงคลกิตติ์ สุขสินธารานนท์ ส.ส.บัญชีรายชื่อ พรรคไทยศรีวิไลย์ แถลงข่าวตอบโต้ นายเดชา กิตติวิทยานันท์ (ทนายเดชา) หลังยื่นเรื่องต่อ พล.ต.อ.เสรีพิศุทธ์ เตมียเวส ประธานคณะกรรมาธิการป้องกันและปราบปรามการทุจริตประพฤติมิชอบ (กมธ.ป.ป.ช.) สภาผู้แทนราษฎร ให้ตรวจสอบพฤติกรรมเนื่องจากเห็นว่าขัดต่อจริยธรรม เพื่อให้พ้นจากตำแหน่ง ส.ส. ว่า ไม่อยากใช้กฎหมายประหัตประหารกับฝ่ายตรงข้าม ถ้ายังไม่หยุดแสดงความเห็นเชิงข่มขู่แม่แตงโม ก็จำเป็นต้องพูดคุยกันตรงๆ เนื่องจากรู้จักกัน ส่วนใครเห็นว่าผิดก็สามารถยื่นร้องเรียนได้ แต่การที่ทนายเดชากล่าวหาว่าตนเป็นอังยี่ซ่องโจร ขอปฏิเสธเพราะไม่ได้เลวร้ายขนาดนั้นทั้งนี้ นายมงคลกิตติ์ กล่าวด้วยอารมณ์พร้อมถอดบัตรประจำตัว ส.ส. ออกมาวางบนโพเดียมแถลงข่าว ว่า หากไม่สามารถคุ้มครองแม่ของแตงโมได้ ก็ไม่มีหน้าจะเป็น ส.ส. และคนอย่างตนหากคิดจะสู้ไม่กลัวอะไรอยู่แล้ว และไม่กลัวจะถูกตรวจสอบคุณสมบัติ ไม่กลัวติดคุก หากช่วยให้กระบวนการยุติธรรมดีขึ้นตนพร้อมจะแลก เพราะยังมีคนอื่นทำหน้าที่แทนตามอุดมการณ์ของพรรคไทยศรีวิไลย์ ซึ่งระหว่างนี้นายมงคลกิตติ์มีน้ำเสียงคล้ายกับจะร้องไห้อยู่ตลอดเวลานอกจากนี้ นายมงคลกิตติ์ ยังกล่าวอีกด้วยว่า หากตนผิดจริงไม่ต้องมาตัดสินเพราะจะลาออกด้วยตนเอง ย้ำว่าไม่ได้ข่มขู่ทนายเดชา แต่เป็นการตักเตือนกัน และขอให้ไปถามทนายเดชาว่าข่มขู่อะไรตนไว้บ้าง ยืนยันจำเป็นที่จะเป็น ส.ส. ต่อไป เพื่อให้ความเดือดร้อนของประชาชนที่ตนดูแลอยู่ผ่านพ้นไปด้วยดีรวมทั้งยังฝากไปถึงทนายชื่อดัง 4 คนว่า ให้ดูด้วยว่าตนกำลังทำอะไรอยู่และท่านทำอะไรอยู่ เพราะตนพยายามช่วยเหลือแม่แตงโมทุกทางที่ทำได้ แต่ทนายทั้ง 4 คนพยายามระงับกระบวนการยุติธรรม และส่วนตัวไม่โกรธที่จะไปร้องเรียน สามารถทำได้ แต่เสียใจเพราะจะทำให้เสียเวลาในการต่อสู้คดี ขอร้องอย่าวางตะปูเรือใบ หากทำงานนี้เสร็จแล้วจะลาออกเอง พร้อมยกบทกลอนของศรีปราชญ์ฝากถึงทนายทั้ง 4 คน ว่า “ธรณีนี่นี้เป็นพยาน เราก็ศิษย์มีอาจารย์หนึ่งบ้าง เราผิด 4-5 คนมาประหารเราชอบ เราบ่ผิดท่านมาล้างดาบนั้นคืนสนอง”ทั้งนี้ นายมงคลกิตติ์ ยังกล่าวถึงกรณี "ทนายตุ๋ย" ทนายความของ นายวิศาพัช มโนมัยรัตน์ (แซน) ที่นำคลิปเสียงบังแจ็คที่โทรหาทนายตุ๋ยมาเปิดในรายการโหนกระแส โดยพูดพาดพิงถึง นายอัจฉริยะ เรืองรัตนพงศ์ ประธานชมรมช่วยเหลือเหยื่ออาชญากรรม และตนเอง ว่า เรื่องนี้ตนได้มอบหมายให้ทนายบุญถาวร ปัญญาสิทธิ์ ดำเนินคดีกับทนายตุ๋ยด้วย เพราะเป็นการหมิ่นประมาทชัดเจน แม้ในรายการโหนกระแส ทนายตุ๋ยจะอ้างว่าทำเพื่อช่วยตนและนายอัจฉริยะก็ตามโดยหลังจากที่มีการเปิดคลิปเสียง ตนยังไม่ได้คุยกัน แต่จากที่ฟังเสียงคล้ายบังแจ็ค ซึ่งตนก็ยังคงมั่นใจในตัวบังแจ็คอยู่ว่า ต้องการช่วยเหลือคดีแตงโมโดยไม่มีเรื่องเงินหรือผลประโยชน์แอบแฝง พร้อมกับระบุว่า "บังแจ็คอาจจะเป็นไส้ศึกที่ผมส่งไปสืบข่าวฝั่งนั้นก็ได้"
"ชัชชาติ" เชื่อไม่เกิน 1 เดือน ได้ข้อสรุปรถไฟฟ้าสีเขียว เล็งต่อรองค่าโดยสารถูกลง|วันนี้ (2 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยหลังร่วมประชุมกับผู้บริหาร บริษัท กรุงเทพธนาคม จำกัด เพื่อหารือเกี่ยวกับปัญหารถไฟฟ้าสายสีเขียวว่า เบื้องต้นหารือเกี่ยวกับสัญญาการจ้างเดินรถ และโครงการนำสายสื่อสารลงดิน กรอบวงเงิน 1.9 หมื่นล้านบาท ที่ยังไม่คืบหน้ามาก หาผู้เช่าท่อไม่ได้ การก่อสร้างตั้งงบประมาณกว้าง ทำให้มีปัญหาเรื่องการหารายได้ คาดว่าจะได้ข้อสรุปภายใน 1 เดือนประเด็นสำคัญของการหารือวันนี้ คือ การไล่เรียงความเป็นมาของสัญญาจ้างเอกชนเดินรถถึงปี 2585 และการอนุมัติจากสภา กทม. ส่วนการลดอัตราค่าโดยสารให้ต่ำกว่า 65 บาท กรุงเทพธนาคมเป็นเพียงจิ๊กซอว์ตัวหนึ่ง ต้องพิจารณาร่วมกับหน่วยงานที่เกี่ยวข้องอีกครั้ง เชื่อว่าจะต่อรองให้ค่าโดยสารถูกลงได้ เพราะการต่อสัญญาสัมปทานสายสีเขียวถึงปี 2602 เป็นการต่อที่ยาวมาก โดยไม่ได้ผ่าน พ.ร.บ.ร่วมทุนฯสำหรับค่าโดยสาร 8 สถานี 25 บาท ถือเป็นเป้าหมายที่ต้องเร่งศึกษา แต่ต้องพิจารณาเงื่อนไขอื่นที่เกี่ยวข้องด้วย เช่น หนี้โครงสร้างพื้นฐานที่ กทม.ต้องจ่าย เป็นปัจจัยที่ทำให้กำไร-ขาดทุนต้องเปลี่ยนไป ซึ่งต้องหารือร่วมกับ กทม. กระทรวงคมนาคม และคณะกรรมการจัดระบบการจราจรทางบก (คจร.) อาจใช้กลไกของสภา กทม. ออกข้อบัญญัติเพื่อให้กู้เงินมาใช้หนี้“ความยากของปัญหาสายสีเขียว คือ เรื่องไม่ได้ค้างอยู่ที่ กทม. จึงไม่มีสิทธิ ทำได้เพียงให้ความเห็นประกอบ ขึ้นอยู่กับว่า ครม.จะดำเนินการอย่างไร จริงๆ แล้วเรื่องมาจาก ม.44 ที่ให้ต่อสัญญา” ผู้ว่าฯ กทม. คนใหม่ ระบุนอกจากนี้ นายชัชชาติ ยังกล่าวว่า หนี้จากค่าจ้างการเดินรถส่วนต่อขยาย 1 และ 2 กว่า 4 หมื่นล้าน กรุงเทพธนาคมกำลังทยอยจ่าย ต้องอย่าเอาเรื่องนี้มาเป็นตัวเร่งรัดการแก้ปัญหาระยะยาว เข้าใจว่าสภา กทม.ได้ออกข้อบัญญัติเกี่ยวกับการกู้เงินเพื่อชำระหนี้ 5.5 หมื่นล้านบาท แต่ยังไม่ได้กู้ ต้องดูรายละเอียดให้รอบคอบและระมัดระวังส่วนการเปิดสัญญาสัมปทานสายสีเขียว คงอาจจะเปิดตามขั้นตอนตามความจำเป็นให้เร็วที่สุด สัญญาสัมปทานที่หมดลงในปี 2572 และจะต่ออายุไปจนถึงปี 2602 เป็นความเห็นของคณะกรรมการที่ตั้งขึ้นมาตามมาตรา 44 อาจจะต้องทบทวนเรื่องนี้กับสภา กทม.อย่างละเอียด ก่อนเข้ารายงานต่อรัฐมนตรีว่าการกระทรวงมหาดไทยในเร็ววันนี้ผู้สื่อข่าวถามเพิ่มเติมว่า การคืนรถไฟฟ้าสายสีเขียวให้ รฟม. ถือเป็นหนึ่งในทางเลือกหรือไม่ นายชัชชาติ กล่าวว่า ทุกอย่างเป็นทางเลือกได้หมด เราอยากจะขอเดินรถเอง และคืนหนี้โครงสร้างพื้นฐาน 4 หมื่นกว่าล้าน เพราะถือเป็นภาระหนัก ดูตัวอย่างจากรถไฟฟ้าสายสีเหลืองและสีชมพู ที่รัฐจ่ายคืนค่าโครงสร้างพื้นฐาน ทำให้ต้นทุนไม่แพงมากส่วนภาคเอกชนที่ส่งสัญญาณว่าต้องแบกภาระหนี้เดือนละกว่า 600 ล้านบาท มีอยู่ 3 ส่วน ได้แก่ หนี้โครงสร้างพื้นฐานคือ งานโยธา หนี้จากระบบ E&M ที่กรุงเทพธนาคมจ้างเอกชน และหนี้การเดินรถ คงต้องเร่งหาทางแก้“ไม่ได้มีอะไรซับซ้อน ข้อมูลมีอย่างที่เห็น แต่ต้องมาคุยกันให้ชัดเจน” ผู้ว่าฯ กทม. กล่าวปิดท้าย
หวิดวางมวยกลางสภาฯ "ชาดา" ปะทะ "ณัฐวุฒิ" เหตุผิดคิวขึ้นอภิปรายร่างงบฯ 66|พรรคร่วม รบ. หวิดมีเรื่องกลางสภาฯ "ชาดา" ปะทะ "ณัฐวุฒิ" เหตุผิดคิวขึ้นอภิปรายร่างงบฯ 66ในระหว่างการประชุมสภาผู้แทนราษฎรเพื่อพิจารณาร่าง พ.ร.บ.งบประมาณรายจ่ายประจำปีงบประมาณ พ.ศ. 2566 วงเงิน 3.185 ล้านล้านบาท ที่คณะรัฐมนตรี (ครม.) เป็นผู้เสนอ วาระแรกในชั้นรับหลักการต่อเป็นวันสุดท้าย วันที่ 3 เกิดเหตุปะทะกันหลังจากชาดา ไทยเศรษฐ์ ส.ส.อุทัยธานี พรรคภูมิใจไทย อภิปรายเสร็จ ณัฐวุฒิ ประเสริฐสุวรรณ ส.ส.สุพรรณบุรี พรรคชาติไทยพัฒนา ลุกขึ้นประท้วงสุชาติ ตันเจริญ รองประธานสภาฯ ซึ่งทำหน้าที่ประธานการประชุม โดยณัฐวุฒิ กล่าวว่า “ประธานกำลังทำผิดข้อบังคับการประชุมข้อที่ 67 เพราะการอภิปรายต้องสลับกัน และผู้อภิปรายสักครู่ (ชาดา) ไม่มีชื่อมาก่อน ท่านไม่ชอบประชาชนชั้น2 แต่ท่านมาแซงคิวอย่างนี้ ท่านเป็นประชาชนชั้น 1 เหรอ ท่านประธานถ้าไม่เคารพข้อบังคับและไม่เคารพกติกา มันจะวุ่นวายในสภาแห่งนี้ ท่านประธานฯในฐานะที่กำกับดูแลข้อบังคับ ท่านต้องสลับให้ความเป็นธรรมทั้งสองฝ่าย”ทำให้ชาดาลุกขึ้นขอให้สิทธิ์ชี้แจง แต่สุชาติชี้แจงว่าณัฐวุฒิประท้วงตน และชี้แจงกับณัฐวุฒิว่า “ท่านลองดูข้อบังคับข้อที่ 68 เพราะก็มีการสลับอยู่แล้วข้างละสองท่าน เป็นอำนาจประธานอยู่แล้ว ไม่ได้ให้ข้างเดียวตลอด สามารถขึ้นมาดูกับตนได้ว่ามีชื่อชาดาหรือไม่ ยืนยันว่าเรียกตามรายชื่อ” ด้านณัฐวุฒิ กล่าวว่า ตนมีรายชื่อคนที่เข้าลิสต์อยู่ว่าเป็นใคร ทั้งฝ่ายค้านและฝ่ายรัฐบาลแล้วอยู่ดีๆ ชื่อนี้โผล่มาเรียกทันที คนที่รอคิวเขาจะนึกอย่างไร ตนเข้าใจว่าประธานอาจจะไม่ทราบ แต่ประธานต้องเตือนอย่าให้มีเหตุการณ์อย่างนี้เกิดขึ้นในสภาฯ แห่งนี้ ทำให้ชาดาพูดสวนขึ้นมาทันทีว่า ตนไปเกี่ยวอะไร ณัฐวุฒิมาว่าตนในการอภิปราย ท่านมีปัญหาอะไร จากนั้นสุชาติเตือนให้ชาดาและณัฐวุฒินั่งลง เพราะถ้าไม่นั่งลงตนจะยืนขึ้นต่อมาสุชาติได้แจงกับณัฐวุฒิว่า ขอเคลียร์อีกทีหนึ่งว่าตนขึ้นมาทำหน้าที่พร้อมกับรายชื่อผู้อภิปราย เพราะฉะนั้นตนทำหน้าที่ตามข้อบังคับพรรคอยู่แล้วดังนั้นไม่เป็นอะไร ท่านตึงมาก็ดี เรามีอะไรค่อยๆ คุยกัน แก้ไขกัน จากนั้นสุชาติได้แก้สถานการณ์โดยพยายามนำเข้าสู่วาระการพิจารณาโดยให้จารึก ศรีอ่อน ส.ส.จันทบุรี พรรคพลังท้องถิ่นไทดำเนินการอภิปรายต่อ ซึ่งระหว่างนั้นชาดา พร้อมกลุ่ม ส.ส. พรรคภูมิใจไทยจำนวนมากเดินจากหน้าห้องประชุมไปหลังห้องประชุมเพื่อไปต่อว่ากับณัฐวุฒิ ทำให้ ส.ส. คนอื่นที่อยู่ในห้องประชุมตกใจว่าเกิดอะไรขึ้น ขณะที่ณัฐวุฒิหยิบโทรศัพท์ขึ้นมาให้ชาดาดูว่าไม่มีชื่ออยู่ในลำดับที่จะอภิปราย แต่ชาดาจึงแย่งโทรศัพท์จากมือณัฐวุฒิแล้วโยนทิ้ง เกือบจะมีเรื่องชกต่อย แต่ประภัตร โพธสุธน รมช.เกษตรฯ และส.ส.สุพรรณบุรี พรรคชาติไทยพัฒนาเข้าห้ามปรามและนำตัวชาดาออกนอกห้องประชุมทันที
งบฯ 66 ผ่านวาระหนึ่งฉลุย "อนุทิน" กอด "วราวุธ" สยบรอยร้าวพรรคร่วมรัฐบาล|หลังผลโหวตรับร่างพระราชบัญญัติงบประมาณรายจ่ายประจำปี 2566 วงเงิน 3.185 ล้านล้านบาท ในวันที่ 3 มิถุนายน 2565 ด้วยมติ 278 ต่อ 194 งดออกเสียง 2 คน และตั้งกรรมาธิการพิจารณาร่าง พ.ร.บ. ฉบับนี้ 72 คน ซึ่ง ไอติม พริษฐ์ พริษฐ์ วัชรสินธุ อดีตแกนนำคนรุ่นใหม่พรรคประชาธิปัตย์ ได้รับการเสนอชื่อเป็นกรรมาธิการ (กมธ.) ในสัดส่วนของพรรคก้าวไกล เรืองไกร ลีกิจวัฒนะ อดีตฝ่ายกฎหมายพรรคเพื่อไทย เป็น กมธ. ในสัดส่วน ครม. และมีเวลาแปรญัตติ 30 วันเวลา 01.35 น. พล.อ.ประยุทธ์ จันทร์โอชา นายกรัฐมนตรี และรมว.กลาโหม กล่าวขอบคุณทุกคนที่ติดตาม ขณะเดียวขอให้เข้าใจหลักการและเหตุผล รวมถึงความจำเป็น และสถานการณ์ต่างๆ ที่เข้ามาเกี่ยวข้องจนทำให้การจัดทำงบประมาณในครั้งนี้ยากพอสมควร ในการเฉลี่ยงบประมาณ สำหรับดูแลส่วนต่างๆ ให้ได้อย่างทั่วถึง อย่างไรก็ตาม หวังว่าในการพิจารณาชั้น กมธ.วิสามัญ สำหรับความเห็นและข้อสังเกตที่สมาชิกได้อภิปรายไว้ ตนขอฝากให้ คณะกรรมาธิการฯ นำไปใช้ประกอบในการพิจารณาและตรวจสอบรายละเอียดร่างพ.ร.บ.งบฯให้เป็นไปด้วยความรอบขอบยิ่งขึ้น และให้เกิดประโยชน์กับพี่น้องประชาชนตามที่มุ่งหมายทุกประการ นอกจากนี้ ขอยืนยันว่าเรื่องใดที่มีความจำเป็นเร่งด่วนจะเร่งรัดปรับงบประมาณให้ได้เพิ่มขึ้นเมื่อถามว่ารู้สึกสบายใจต่อผลการลงมติในครั้งนี้หรือไม่ เพราะเสียงสนับสนุนให้รับร่างเสียงมากกว่าจำนวน ส.ส. ฝ่ายรัฐบาล นายกฯ กล่าวว่า ขอบคุณ และรู้สึกสบายใจที่วันนี้ผ่านไปได้ด้วยดี แสดงให้เห็นว่าส.ส.หลายคนเข้าใจ ขณะเดียวกันก็ต้องยอมรับว่ามีอีกหลายคนยังไม่เข้าใจ ซึ่งเขาอาจจะพยายามไม่เข้าใจ แต่ตนรับได้ทั้งหมด ทั้งนี้ ขอขอบคุณหัวหน้าพรรคการเมืองร่วมรัฐบาลทุกพรรค ที่ให้การสนับสนุนการทำงานของรัฐบาล เพื่อจะได้ร่วมกันนำนาวา คือประเทศไทยของเรา ให้สามารถแล่นผ่านมรสุมไปให้ได้ โดยเราต้องใช้เวลามากพอสมควรในการฟื้นคืนสภาพและขอยืนยันว่ารัฐบาลจะดูแลประชาชนทุกคนให้ดีที่สุดเมื่อผู้สื่อข่าวถามวว่า ผลการลงมติในวันนี้จะสามารถสะท้อนถึงการอภิปรายไม่ไว้วางใจรัฐบาลที่กำลังจะเกิดขึ้นได้หรือไม่ พล.อ.ประยุทธ์ กล่าวว่า อย่าเพิ่งมองไปไกลจากนั้นเวลา 01.40 น. อนุทิน ชาญวีรกูล รองนายกฯ และรมว.สาธารณสุข ในฐานะหัวหน้าพรรคภูมิใจไทย ให้สัมภาษณ์กรณีที่ชาดา ไทยเศรษฐ์ ส.ส.อุทัยธานี มีเหตุทะเลาะกับณัฐวุฒิ ประเสริฐสุวรรณ ส.ส.สุพรรณบุรี พรรคชาติไทยพัฒนา ระหว่างการอภิปรายว่า ไม่มีอะไรด้านวราวุธ ศิลปอาชา รมว.ทรัพยากรธรรมชาติและสิ่งแวดล้อม ฐานะประธานคณะกรรมการนโยบายและยุทธศาสตร์พรรคชาติไทยพัฒนา กล่าวว่า ตนไม่ได้อยู่ในเหตุการณ์เพราะนั่งอยู่บนบัลลังก์ แต่ไม่มีอะไร เวลาผิดคิวกันนิดหน่อย  เมื่อถามว่าเหตุการณ์ที่เกิดขึ้นมีการปะทะกันถึงขั้นถึงเนื้อถึงตัว วราวุธ กล่าวว่า ไม่มีหรอก บางคนรายงานข่าวเหมือนอยู่ในเหตุการณ์ ตนอยู่บนบัลลังก์ยังไม่เห็นเลย แต่ว่าไม่มีอะไรหรอก คุยกันเรียบร้อยแล้ว คนกันเองทั้งนั้น ก็แยกย้ายกันไป ไม่มีอะไร เป็นเรื่องปกติเมื่อถามว่าจะเป็นรอยร้าวระหว่างพรรคร่วมรัฐบาลหรือไม่ วราวุธ กล่าวว่า ไม่มีหรอกผู้สื่อข่าวรายงานว่า ระหว่างการเดินทางกลับออกจากที่ประชุมรัฐสภา อนุทินได้โผเข้ากอดวราวุธ เพื่อแสดงให้เห็นว่าไม่มีรอยร้าวระหว่างพรรคร่วมรัฐบาลด้วยกันเอง
ศรีสุวรรณ ​ไหว้สวย! ขอโทษใช้ถ้อยคำไม่เหมาะสม ปมร้องป้ายหาเสียงชัชชาติ|​ศรีสุวรรณ ขอโทษใช้ถ้อยคำไม่เหมาะสมตอบโต้โซเชียล ปมร้อง กกต. ตรวจสอบป้ายหาเสียงชัชชาติ ยันจะตรวจสอบผู้มีอำนาจรัฐต่อไป(3 มิ.ย.65) นายศรีสุวรรณ จรรยา เลขาธิการองค์การสมาคมพิทักษ์รัฐธรรมนูญไทย ได้โพสต์เฟซบุ๊ก "ขอโทษ" หลังก่อนหน้านี้ได้มีการใช้ถ้อยคำรุนแรงตอบโต้ กรณีที่ไปยื่นเรื่องร้องเรียนต่อคณะกรรมการการเลือกตั้ง (กกต.) ให้ไต่สวน “ชัชชาติ สิทธิพันธุ์” ผู้ว่าราชการกรุงเทพมหานคร ในประเด็นป้ายหาเสียง โดยระบุว่า "เรียน ทุกท่าน ผมได้มาทบทวนข้อความต่างๆ ที่ผมได้ โพสไปนั้น หากถ้อยคำใดไม่เหมาะสม ไม่สมควร ผมต้องขอโทษ และ ขออภัยพี่น้องประชาชนที่รักทุกท่าน  มา ณ ที่นี้ด้วย ครับ แต่อย่างไรก็ตาม ผมจะยังคงทำหน้าที่ตรวจสอบการกระทำในเรื่องต่างๆ ของผู้มีอำนาจรัฐที่อาจมิชอบด้วยกฎหมายด้วยความระมัดระวังรอบคอบกว่านี้ ต่อไปครับ จาก ศรีสุวรรณ จรรยา "และจากกรณีการร้องเรียนเรื่อง ป้ายหาเสียงของ ผู้ว่าฯ กทม. เกิดเป็นกระแสวิพากษ์วิจารณ์อย่างหนัก โดยเฉพาะจนนำมาสู่การสร้างแคมเปญรณรงค์ใน https://www.change.org เพื่อลงชื่อถอดถอน นาย ศรีสุวรรณ จรรยา ออกจากตำแหน่ง เนื่องจากการกระทำของ เลขาธิการสมาคมองค์การพิทักษ์รัฐธรรมนูญไทย นายศรีสุวรรณ จรรยา ที่ได้ร้องเรียนในเรื่องต่างๆ นั้น ประชาชนจำนวนมากไม่เห็นด้วย ล่าสุดพบว่ามีจำนวนผู้ลงชื่อ ถอดถอน มากกว่า 1.7 แสนรายชื่อแล้ว
อ.เจษฎา ฟาดแรง สวทช. มีดอกเตอร์เป็นพัน ดันรับแกะเครื่อง GT200 ลวงโลก|"ก้าวไกล" ฉะกลาโหม ใช้งบกว่า 7 ล้าน ตรวจเครื่อง GT200 อ.เจษฎา ขยี้ซ้ำอีก สวทช. มี ดร. จบปริญญาเอกเป็นพัน ดันไปร่วมวงเครื่องลวงโลกวานนี้ (2 มิ.ย. 65) เมื่อเวลา 20.50 น. นายจิรัฏฐ์ ทองสุวรรณ์ ส.ส.ฉะเชิงเทรา พรรคก้าวไกล อภิปรายถึงการใช้งบประมาณกระทรวงกลาโหม ที่ไม่ปรากฏในเอกสารงบประมาณว่า ปลายเดือนมีนาคมที่ผ่านมา กองทัพบกทำสัญญาจ้าง มูลค่ารวม 7,570,000 บาท ให้สำนักงานพัฒนาวิทยาศาสตร์และเทคโนโลยีแห่งชาติ (สวทช.) ไปตรวจสอบเครื่องตรวจจับวัตถุระเบิด GT200 จำนวน 757 เครื่อง ตกเครื่องละ 10,000 บาท ซึ่งถ้ายังจำกันได้ มันคือไม้ล้างป่าช้าลวงโลก ที่พอแงะดูข้างในมันว่างเปล่าสุดท้ายแค่กล่องพลาสติกเปล่าสีดำมีหนวดกุ้งชี้ไปชี้มา ไม่สามารถนำใช้ตรวจจับอะไรได้ทั้งสิ้น จนถึงวันนี้คดีความก็ยังไม่ได้ข้อสรุป และเมื่อตนพยายามขอข้อมูลรายละเอียดสัญญาการจ้างตรวจสอบ GT200 จากกองทัพบก และ สวทช. ก็ได้คำตอบว่าเป็นความลับ ตนจึงสงสัยว่ากระทรวงกลาโหมเอาเงินภาษีไปช่วยนายพลไม่กี่คนที่มีส่วนเกี่ยวข้องกับการจัดซื้อจัดจ้าง GT200 เมื่อ 14 ปีที่แล้วให้รอดพ้นคดีหรือไม่ เพราะเมื่อเร็วๆ นี้ ป.ป.ช.ก็มีมติว่าไม่สามารถชี้มูลความผิดได้ตนมีประเด็นเดียวที่อยากให้รัฐมนตรีว่าการกระทรวงกลาโหมชี้แจง คือ กลาโหมเอาเงินภาษี 7,570,000 บาท ไปจ้างตรวจสอบกล่องพลาสติกเปล่าสีดำ ในราคาชิ้นละ 1 หมื่นบาท ทั้งหมด 757 ชิ้นเพื่ออะไร เพราะทั้งโลกเขารู้กันว่าข้างในไม่มีอะไร กระทรวงกลาโหมใช้งบได้ไร้สติสตางค์ขนาดนี้เลยหรือ ค่าแงะกล่องพลาสติกขันนอตตัวเล็กๆ 14 ตัว 1 หมื่นบาทขอให้ชี้แจงด้วยเพราะชาวบ้านรอฟังอยู่ ถ้าตนไม่อ่านเอกสารงบฯอย่างละเอียดคงไม่สังเกตเห็นว่างบประมาณนี้ไม่ได้ปรากฏอยู่ในเอกสารงบประมาณปีที่แล้วเลย จึงกลัวว่าปีนี้จะแอบเอางบไปใช้แบบลับๆ ล่อๆ อีก และอยากแนะนำให้นายกฯอ่านเอกสารงบที่ตัวเองเป็นคนอนุมัติบ้าง จะได้คุยกับเขารู้เรื่อง จะไปอ่านทำไมนิตยสารแต่งบ้านจัดสวน ก็ในเมื่อตัวเองอยู่บ้านพักหลวงในค่ายทหารด้าน รศ.ดร.เจษฎา เด่นดวงบริพันธ์ อาจารย์ประจำภาควิชาชีววิทยา คณะวิทยาศาสตร์ จุฬาฯ และนักสื่อสารวิทยาศาสตร์ ได้ออกมาโพสต์เฟซบุ๊ก Jessada Denduangboripant ระบุว่า"นอกจากหงุดหงิดกองทัพบก ที่โดนหลอกไปครั้งแล้วไม่จำ ยังมาหาเรื่องเสียงบประมาณกับเครื่องลวงโลก ไม้ล้างป่าช้า อย่าง GT200 แล้วยังแปลกใจปนเสียใจว่า องค์กรที่มี ดร. อยู่เป็นพันคนอย่าง สวทช. ไปร่วมหัวจมท้าย ไปรับแกะเครื่องกับเค้าได้ยังไงรู้ทั้งรู้ ว่าทุกเครื่องมันก็เป็นกระป๋องพลาสติกเปล่าๆ แกะดู ข้างในก็ไม่มีอะไร จะไปเสียเวลาตรวจทีละเครื่องทำไม นอกเสียจากว่าจะรับเศษเงินไม่กี่ล้าน แลกกับชื่อเสียงขององค์กร และวงการวิทยาศาสตร์ไทยฝาก พี่สุกิต ท่าน(ว่าที่) ผู้อำนวยการ สวทช. Sukit Limpijumnong  ตามดูเรื่องนี้ด้วยครับ สวทช. และวงการวิทยาศาสตร์ จะเสียชื่อได้นะครับ ถ้าร่วมหัวจมท้ายกับ GT200 เนี่ย"ปล. GT200 นี่มันมหัศจรรย์ดีนะ ผลาญเงินหลวงกันได้ตลอดเวลา ขนาดเก็บเข้ากรุมานาน 14 ปี ยังงัดขึ้นมาผลาญเงินได้เลย เครื่องมือทำกินชัดๆปล.2 เครื่อง GT200 นี่ เวลาแงะไม่ต้องใช้ไขควงด้วยซ้ำครับ เพราะมันไม่ได้ขันน็อตสกรูอะไร แค่พลาสติกสองชิ้น ประกบเสาอากาศกับบานพับเอง""ไม้ล้างป่าช้า GT200 มันก๊องแก๊งมากครับ แค่แผ่นพลาสติกประกบกัน เอาไขควงงัด ก็ออกแล้ว ไม่ได้ขันน๊อตด้วยข้างในก็กลวงโบ๋ มีแต่วิญญาณ กองทัพบกไม่ต้องจ้าง สวทช. ตัวละหมื่นบาท ให้เปลืองงบประมาณ จากภาษีประชาชนหรอกครับ ปล. ต้นทุนผลิต อันละไม่ถึงร้อยบาท ดันจ้างแกะตัวละ 1 หมื่นบาท .. เอางบไปซื้อถุงเท้า กางเกงใน ให้ทหารเกณฑ์ดีกว่าครับ"
"เสรีพิศุทธ์" เดือด! ลุยถอดสมาคมฯ ของ "ศรีสุวรรณ" ซัดร้องเรียนเลอะเทอะเพราะได้เงิน|“เสรีพิศุทธ์” ลุยถอดสมาคมฯ “ศรีสุวรรณ” ร้องเรียนเลอะเทอะเพราะได้เงิน ด้าน “ส.ส.เต้” ครวญทรุดเลย ถูกต่อว่าอั้งยี่ ซ่องโจร นับถือเหมือนพ่อ  ระอุเลยทีเดียว กรณีที่ “พล.ต.อ.เสรีพิศุทธ์ เตมียาเวส” มอบอำนาจให้ “ทนายอนันต์ชัย ไชยเดช” ยื่นหนังสือถึงอธิบดีกรมการปกครอง เพื่อเพิกถอนสมาคมองค์การพิทักษ์รัฐธรรมนูญไทย หลังจากที่ชาวเน็ตได้สร้างแคมเปญผ่าน Change.org เชิญชวนให้ประชาชนโหวตถอดถอน “นายศรีสุวรรณ จรรยา” ออกจากตำแหน่งเลขาธิการสมาคมองค์การพิทักษ์รัฐธรรมนูญไทย กรณีที่ร้องเรียนต่อคณะกรรมการการเลือกตั้ง (กกต.) เกี่ยวกับป้ายหาเสียงของนายชัชชาติ สิทธิพันธุ์ ผู้ว่าราชการกรุงเทพมหานคร คนที่ 17 รวมทั้งกรณี “ทนายเดชา กิตติวิทยานันท์” ได้ร้องเรียนท่านเสรีพิศุทธ์ อ้างถูก “ส.ส.เต้ มงคลกิตติ์” ข่มขู่รายการโหนกระแสวันที่ 3 มิ.ย. 65 ดำเนินรายการโดย “หนุ่ม กรรชัย กำเนิดพลอย” ผลิตในนามบริษัท ดีคืนดีวัน จำกัด ออกอากาศทุกวันจันทร์-ศุกร์ เวลา 12.35 น. ทางช่อง 3 กดเลข 33 สัมภาษณ์ “พล.ต.อ.เสรีพิศุทธ์ เตมียเวส” ส.ส.บัญชีรายชื่อ หัวหน้าพรรคเสรีรวมไทย ในฐานะประธานกมธ. ป.ป.ช. สภาผู้แทนราษฎร จะดำเนินการอย่างไรต่อไปกับทั้งสองกรณีท่านได้เห็นใช่มั้ย ที่ท่านศรีสุวรรณโพสต์ก่อนหน้านี้ช่วงที่คุณชัชชาติเพิ่งได้รับตำแหน่ง?พล.ต.อ.เสรีพิศุทธ์ : เห็น และเห็นก่อนหน้านี้ตั้งนานแล้ว ก็คุณศรีสุวรรณ มีพฤติการณ์ไปร้องอะไรต่างๆ อยู่เรื่อย สะเปะสะปะเลอะเทอะไปเรื่อย แล้วตัวเองก็ยอมรับสารภาพไม่มีอาชีพอะไรหรอก แต่ไปร้องเรียนบางทีเขาให้ 3 พัน 5 พันใครให้?พล.ต.อ.เสรีพิศุทธ์ : คนที่เขาเดือดร้อน เขาพึ่งพาศรีสุวรรณท่านกำลังจะบอกว่าท่านศรีสุวรรณไปร้องให้ มีคนให้ตังค์ 3 พัน 5 พัน แล้วมีคนไปร้องให้เหรอ?พล.ต.อ.เสรีพิศุทธ์ : เอ้า คุณกรรชัยไปดูคลิปเขาสิ เขาบอกใครมาเรื่องเดือดร้อนอะไรมาหาเขา เขาจัดการให้หมด แต่เขาไม่ได้เรียกร้องเงินหรอกนะ แต่คนก็ตอบแทนเขา 3 พัน 5 พัน แค่นี้เขาก็อยู่ได้แล้ว ไม่ต้องทำมาหากินอะไร มันเป็นแบบนั้นนะโพสต์ก่อนหน้านี้ บ่ายวันนี้ได้ข่าวจะมีคนกทม. 1.38 ล้านคน ดิ้นชักดิ้นงอเป็นไส้เดือนกิ้งกือบนกองขี้เถ้าไฟ ไม่รู้จะเฮหรือโฮ อันนี้ตอนนั้น กกต. ยังไม่ได้รับรองคุณชัชชาติเขาก็โพสต์อันนี้มา ท่านมองยังไง?พล.ต.อ.เสรีพิศุทธ์ : คุณศรีสุวรรณจะไปร้องเขาเรื่องอะไร เรื่องไม่เก็บป้ายเหรอ คุณศรีสุวรรณไม่ได้เป็นนักการเมือง เขาไม่รู้หรอกว่าความจริงแล้วเรื่องการรักษาความสะอาด ความเป็นระเบียบเรียบร้อย การเก็บป้ายต่างๆ เป็นเรื่องของนักการเมือง ไม่ว่าจะเป็น ส.ส. หรือสมัครผู้ว่ากทม. เมืองพัทยา เหมือนรู้กันอยู่แล้วว่าถ้าเสร็จแล้วไม่ต้องเก็บหรอก เสียเวลา เสียค่าใช้จ่าย พี่น้องประชาชนแถวนั้นเขาเก็บกันเอง บ้านเราอย่างว่าคนยากจนก็มีมาก เมื่อเสร็จภารกิจแล้วเขาก็เก็บไปไปทำฝาบ้านบ้าง ทำหลังคาบ้าง ทำประตูห้องน้ำบ้าง เป็นประจำ ผมไปที่ไหนก็เห็น เพราะฉะนั้นคุณศรีสุวรรณน่าจะหาเรื่องที่ควรจะทำ ไม่ใช่สะเปะสะปะ เล็กๆ น้อยๆมีมาร้องท่านบ้านมั้ย?พล.ต.อ.เสรีพิศุทธ์ : มีแต่คุณศรีสุวรรณมาร้องผม แต่ไม่มีใครมาร้องผมให้จัดการเขาเห็นบอกว่ามีการฟ้องร้องกันอยู่?พล.ต.อ.เสรีพิศุทธ์ : นั่นน่ะสิ เพราะศรีสุวรรณเขามาทะลึ่งกับผมไง ไม่รู้จักอะไรเป็นอะไร ร้องผมบุกรุกแม่น้ำแควน้อย ผิดทั้งกฎหมาย ผิดทั้งจริยธรรม ถ้าคุณศรีสุวรรณจะตรวจสอบความจริงอยู่ก่อนที่จะไปร้อง ก็จะพบว่าเรื่องของผมมันถูกตรวจสอบแล้ว ตั้งแต่สมัยนายสมัคร สุนทรเวช เป็นนายกรัฐมนตรี เมื่อ 10 กว่าปีมาแล้ว ตอนนั้นมีคนร้องไง มันก็อย่างว่า สังคมก็เป็นแบบนี้ ก็มีการตรวจสอบ ที่ดินของผมตรงแม่น้ำแควน้อยมันถูกกัดเซาะ เพราะฉะนั้นถ้าปล่อยไปเรื่อยๆ มันก็เซาะไปเรื่อยๆ เราก็ไปขออนุญาตเจ้าท่าทิ้งหินถมดินตามแนวเขต แล้วเขตอยู่ไหนล่ะ เราเอาเจ้าท่ามา เอาเจ้าของที่ดินเดิมมา ว่าแนวเขตนี้นะ ตกลงตามนี้นะ โอเคเมื่อตกลงตามนี้ ผมก็ถมหินถมดินไป ผมไม่ได้ทำเอง เป็นผู้รับเหมาที่ทำ ระหว่างทำเขาก็มาตรวจสอบ ทำเสร็จก็ตรวจสอบ ก็เสร็จเพราะผ่านแล้ว ตอนนั้นพอสมัครเล่นงานผม ก็มีคนเล่นงานผมเหมือนกันเรื่องนี้ เจ้าท่าเปลี่ยนคน ก็เอาจีพีเอสมาตรวจสอบ ตอนผมถมดินก็ดูด้วยสายตาเอาแนวนี้นะ เราไม่มีกล้องนี่ นี่เอากล้องจีพีเอสมาตรวจสอบว่าผมถมเกินไป 1 ไร่ ที่ผม 40 กว่าไร่นะ ถมเกินไป 1 ไร่ ถ้าเรียงตามแม่น้ำ 300 เมตรกว่ามันนิดๆ หน่อยๆ เท่านั้นเองสุดท้ายคุณศรีสุวรรณเคยร้องเรื่องนี้?พล.ต.อ.เสรีพิศุทธ์ : อัยการสั่งไม่ฟ้องเรียบร้อยแล้วจบแล้ว คุณศรีสวุรรณก็ไม่รู้เรื่อง ก็ไปปปช.ไปร้องผม นอกจากร้องผม ก็หาว่าผมผิดจริยธรรมอีก คุณศรีสุวรรณไม่รู้ด้วยซ้ำว่าจริยธรรมที่ใช้กับนักการเมืองปี 62 มันเกิดมาตั้งแต่ปี 52 โน่น แล้วของผมโอนให้ลูกแล้วอีก ไม่ได้เกี่ยวกันแล้ว ผมเลยฟ้องคุณศรีสุวรรณท่านทราบได้ยังไงว่าคุณศรีสุวรรณไปรับที 3 พัน 5 พันแล้วไปร้องเขา?พล.ต.อ.เสรีพิศุทธ์ : ก็เขาพูดเอง เอาคลิปมาดูสิ เขาบอกเอง ผมยังสงสัยเขาเลย คุณทำในนามสมาคมพิทักษ์รัฐธรรมนูญไทย ในสมาคมต้องมีประธาน มีรองประธาน มีกรรมการ มีเลขา ถ้าเขาทำในนามนี้เขาได้รับมติจากที่ประชุมหรือเปล่า หรือเขาทำเอง ถึงแม้เขามีมติจากที่ประชุมให้ไปทำ เงินรายได้ต่างๆ ต้องเข้าสมาคม ต้องมีรายงานบัญชีทรัพย์สินอะไรต่างๆ ต้องมีการตรวจสอบ ผมเชื่อว่าไม่มีหรอกตอนนี้คดีไปถึงไหนแล้ว?พล.ต.อ.เสรีพิศุทธ์ : ฟ้องไปนานแล้ว ช่วงนั้นมันติดโควิด ศาลท่านก็เลื่อน รู้สึกว่าจะมาเดือนหน้า ก็ฟ้องไป ผมสั่งสอนไปก็คือว่าก็ฟ้องคนเยอะเหมือนกันนะ ที่มาทะลึ่งอะไรกับผม เลยฟ้องศรีสุวรรณไปสัก 10 ล้าน จะได้เอารายได้เลี้ยงคนจนบ้าง ผมทำโรงทานนะฟ้อง 10 ล้านเลยเหรอ เขารับทีละ 3 พัน 5 พันนะตามที่ท่านบอก?พล.ต.อ.เสรีพิศุทธ์ : ชื่อเสียงผมมันมากกว่านั้นนี่ ไม่ใช่จะมาเล่นๆล่าสุดพี่อนันต์ชัยประกาศว่าเดี๋ยวจะทำให้สมาคมองค์การพิทักษ์รัฐธรรมนูญไทยหายไปเลย คือจะถอดถอนออกงี้เหรอ?พล.ต.อ.เสรีพิศุทธ์ : ทราบ ก็ผมบอกอนันต์ชัย ถอนแม่_เลย หมดเรื่อง ยุบไปเลย ตรวจสอบข้อมูลรายละเอียดต่างๆ เรื่องเป็นแบบนี้ ร้องอย่างนี้ ประวัติเขาเป็นอย่างนี้ เงินเข้าออกบัญชีไปไหน ทำไมไม่รายงานสมาคม สมาคมรายงานการตรวจสอบประจำปีหรือเปล่า ไม่มีหรอก รู้สึกอนันต์ชัยจะไปยื่นวันจันทร์นี้บางเรื่องศรีสุวรรณ เขาก็ร้องมีเหตุผล ท่านมองยังไง?พล.ต.อ.เสรีพิศุทธ์ : ไม่เห็นมีเลย รับหน้าเสื่อไปร้องเลอะเทอะไปเรื่อย ไม่มีสาระอะไรเลย ประเภทหิวแสงเขาบอกเขาไม่ได้หิวแสง เขามีแสงอยู่ในตัวอยู่แล้ว?พล.ต.อ.เสรีพิศุทธ์ : โธ่เอ้ย เขามาสัมภาษณ์ไม่รู้รายการอะไรกับทนายผม ถูกเฉาะซะพูดไม่ได้ เอ๊อะๆ อ๊ะๆ คุณกรรชัยไปเปิดดูสิ ถูกทนายผมสั่งสอนจนเป็นใบ้เลยเรื่องนี้ท่านถอนแน่สมาคมองค์การพิทักษ์รัฐธรรมนูญไทย ท่านเอาแน่?พล.ต.อ.เสรีพิศุทธ์ : เอาแน่ แต่เจ้าหน้าที่เขาเอาหรือเปล่าอีกเรื่องนึง แต่ประเด็นต่างๆ มันยุบได้ เพราะมีการทุจริตอะไรต่างๆล่าสุดเขาขอโทษประชาชนคนไทย?พล.ต.อ.เสรีพิศุทธ์ : ไปด่าเขาเดี๋ยวดิ้นเป็นกิ้งกือแล้วออกมาขอโทษทำไม สรุปแล้วว่าตัวเองทำไม่รอบคอบ ที่ขออภัยเขา ขอโทษเขาเพราะอะไร เพราะเขาจะฟ้องล่ะสิ ถึงออกมาขอโทษเขาก่อน อะไรต่างๆ การกระทำที่ไม่เหมาะสมไม่ระวัง นี่รับสารภาพมั้ย รับแล้วนะครับ ก็ประพฤติอย่างนี้ติดต่อพี่ศรีไปแล้วแต่แกไม่สะดวกโฟนอิน แกบอกว่าทางบ้านไม่สบาย?พล.ต.อ.เสรีพิศุทธ์ : เหรอ เจอทนายผมไปแล้ว นึกว่าจะมาเจอผมมั่งระหว่างพักเบรกไป ได้รับไลน์ดีเจเคนโด้บอกว่าเคยสัมภาษณ์คุณศรีสุวรรณ จรรยา มีเสียงเรื่องของรายได้เวลามีคนมาให้ร้อง ก็ตรงตามที่ท่านบอก ว่าไม่เรียกร้องเงิน ทำให้ฟรี บางทีชาวบ้านรวมๆ กันให้ 2-3 หมื่น ถ้าทำคดีทั่วไปประมาณ 5 หมื่น หมื่นกว่าบาทก็มี ซึ่งไม่ทวง ชาวบ้านถามว่าท่านจะเอาเท่าไหร่ เราก็บอกว่าทำให้ฟรี แต่ถ้ามีน้ำใจก็แล้วแต่?พล.ต.อ.เสรีพิศุทธ์ : ทำในนามสมาคม ทำไมไม่เข้าสมาคมล่ะ ออกใบเสร็จให้ถูกต้องตามกฎหมายแต่เขาบอกว่าชาวบ้านลงขัน?พล.ต.อ.เสรีพิศุทธ์ : เขาก็แล้วแต่จะพูดไปแต่แน่ๆ ท่านเดินหน้าในการถอดถอนสมาคมองค์การพิทักษ์รัฐธรรมนูญไทย?พล.ต.อ.เสรีพิศุทธ์ : แน่นอนครับอีกหนึ่งเรื่อง เรื่องฝั่งทนายเดชาไปร้องท่านเมื่อวานนี้ เรื่อง ส.ส.เต้ มงคลกิตติ์ ที่ว่า ส.ส.เต้ เหมือนโทรไปข่มขู่ เขาพูดว่าอย่างนั้น แต่มุม ส.ส.เต้ เขาบอกว่าเขาแค่โทรไปเตือนว่าอย่าทำแบบนี้เลย ถ้าทำแบบนี้เดี๋ยวแม่แตงโมจะกลัว ถ้าไม่หยุดไม่คบกันแล้วนะ จะไปฟ้องศาลที่ 3 จังหวัดชายแดนใต้ ท่านรับเรื่องนี้แล้ว?พล.ต.อ.เสรีพิศุทธ์ : รับแล้วครับ ที่ทนายเดชามาร้อง ก่อนที่จะมาร้องผมก็ฟังคลิปที่ออกทีวีต่างๆ ฟังแล้วก็ฟังไม่ได้ว่าพูดเล่น แบบนี้มันเตือนไม่ได้  มันข่มขู่เขา แค่ฟังนายแรมโบ้ที่มีคลิปมาออกแล้วบอกพูดเล่น แบบนั้นมันไม่ใช่พูดเล่น พูดเล่นก็คือไปทานข้าวหรือยัง ไปไหนมา แฟนเป็นยังไง แต่นี่เป็นสาระ ไม่ได้พูดเล่นหรอก พูดจริงในมุมท่านเอง มองว่าเข้ามั้ย?พล.ต.อ.เสรีพิศุทธ์ : คือคนที่เป็นส.ส.นะ ผมก็เป็น เขาก็เป็น มีหน้าที่อะไร ไปดูระเบียบข้อบังคับสิ มีหน้าที่ประชุมสภา แล้วแก้ไขปัญหาเดือดร้อนให้ประชาชน ก็ตั้งกระทู้ชี้แจงในสภาว่าประชาชนเดือดร้อนอะไร หมู่บ้านนี้ขาดถนน หมู่บ้านนี้น้ำท่วม อย่างโน้นอย่างนี้ต่างๆ เมื่อตั้งกระทู้เสร็จทำไปถึงรัฐมนตรีกระทรวงต่างๆ ให้เขาไปแก้ไข หน้าที่ส.ส.มีแค่นี้ ส.ส.ไม่มีหน้าที่ลงไปปฏิบัติเพราะเราเป็นฝ่ายนิติบัญญัติเขาบอกช่วยประชาชน สังคมอยากรู้?พล.ต.อ.เสรีพิศุทธ์ : อันนี้ไปแทรกแซงการทำงานของราชการ คุณหนุ่มจำได้มั้ยประธานศาลปกครองสูงสุดตำแหน่งถึงประธานเลยนะ ให้เลขามีหนังสือไปถึงกรมไหนไม่ทราบขอแต่งตั้งข้าราชการถูกตั้งกรรมการสอบไปแทรกแซงเขา เขาตรอมใจตายเลย ส.ส.เต้ยิ่งกว่าแทรกแซง ถ้าคุณมีพยานหลักฐานอะไรก็ให้ผู้มีอำนาจเขาไปทำสิ ไม่ใช่มาอย่างโน้นอย่างนี้ต่างๆ เอง ลองไปทำแบบนี้กับศาลสิ ละเมิดอำนาจศาล ติดคุกนะ ไม่ต้องสอบอะไรทั้งสิ้น ไม่ต้องไต่สวนอะไรเลยมุม ส.ส.เต้ เขาบอกว่าเขาเป็น ส.ส. เขาเป็นตัวแทนราษฎร อาจทำถูกบ้างผิดบ้างแต่เขาทำเพื่อประชาชน เขาบอกมาแบบนั้น? พล.ต.อ.เสรีพิศุทธ์ : เต้ทุกเรื่องก็ทำแบบนี้แล้วก็อ้างแบบนี้ เป็นคนแบบนี้ หิวแสงเหมือนกัน ไม่รู้หาผลประโยชน์ด้วยหรือเปล่าที่ท่านบอกว่า ส.ส.เต้ ดูแล้วอั้งยี่ ซ่องโจร ขอโทษนะท่าน (ยกมือไหว้) รุนแรงไปมั้ย?พล.ต.อ.เสรีพิศุทธ์ : มันมีข้อหาอยู่นี่ ถ้าครบองค์ประกอบความผิดก็เข้า มาตราอะไรทำไม่ได้ 209 มั้ง เขาบอกว่าถ้าผู้ใดจำนวนตั้งแต่ 10 คน ขึ้นไป สมคบกันเพื่อทำร้ายร่างกาย หรือประทุษร้ายต่อชีวิตและทรัพย์สินของผู้อื่น นั่นก็เป็นการกระทำความผิดฐานอั้งยี่ ซ่องโจร ก็เต้มันบอกนี่ ถ้าเดชาไปไหน มันมีสมาชิกอยู่ 76 จังหวัดเลย ให้ระวังตัวให้ดีอย่างทนายเดชาเอง ก็พูดเหมือนกันว่าศพต่อไปคือ ส.ส.เต้ คำว่าศพต่อไปไม่ใช่การขู่เหมือนกันเหรอ?พล.ต.อ.เสรีพิศุทธ์ : เต้ก็มาร้องสิ เต้ก็มาแจ้งความดำเนินคดีกับตำรวจได้ หรือว่าในช่วงที่ผมเรียกสอบก็แถลงมาว่าทนายเดชาก็พูดอย่างนี้ เพื่อเอาข้อเท็จจริงให้ปรากฏในกรรมาธิการ เรามีหน้าที่ให้ความเป็นธรรมต่างๆ ทำไมคุณเดชาเขามาร้องล่ะ เพราะเห็นผมมีหน้าที่นี้ ทำไมเขาไม่ไปร้องกรรมาธิการท่องเที่ยวล่ะ เพราะทางโน้นเขาไม่มีหน้าที่ ของผมมีหน้าที่นี้มุมนี้มองว่า ส.ส.เต้ เข้ามั้ย?พล.ต.อ.เสรีพิศุทธ์ : ไม่เข้าแล้วจะรับไว้ได้ยังไง เข้าสิ แต่จะเสนอความเห็น ความผิดแค่ไหนเดี๋ยวค่อยว่ากันอีกทีต่อสายหา “ส.ส.เต้” ตอนนี้กังวลใจมั้ย มีทางฝั่งทนายเดชาไปร้อง แล้วได้คุยกับท่านเสรีพิศุทธิ์ท่านบอกว่ามีบางเรื่องก็เข้าเหมือนกัน ผมพยายามถามว่าที่ทนายเดชาบอกว่าศพต่อไปเป็นทาง ส.ส.เต้ ล่ะ ทางท่านบอกว่าทาง ส.ส.เต้ ต้องมาร้องด้วยเหมือนกัน เรื่องนี้มองยังไงบ้าง?ส.ส.เต้ : โดยปกติท่านเดชาก็มีสิทธ์มาร้องผม แต่ก็ต้องไปดูในข้อเท็จจริง ในรายละเอียดว่าที่มาที่ไปของเหตุการณ์นั้นคืออะไร เพราะผมก็เคยอธิบายไปแล้วว่าก่อนท่านเดชาโทรหาผม ผมได้โพสต์มอบหมายให้ทนายกฤษณะไปดำเนินคดีท่านเดชาตามประมวลกฎหมายอาญา ข้อหาหมิ่นประมาท หลายกรรมหลายวาระ แล้วก็มารยาททนายความ ปรากฏว่าท่านทนายเดชาโทรหาทนายกฤษณะ ให้กฤษณะโทรหาผมมาเคลียร์กัน ผมก็โทรไป ไม่รับ สักพักแกก็โทรมา จึงมีคลิปตรงนั้นออกมา ผมเองก็ต้องคุยเพราะรู้จักกัน เมื่อรู้จักกันมานานหลายปี เราต้องคุยกัน เพราะเราไม่อยากดำเนินคดีคนรู้จักกัน แต่ต้องเข้าใจคดีนี้เป็นคดีสำคัญ คุณแม่แตงโมเขามาร้องให้พรรคช่วยในเรื่องคดี ซึ่งก็เป็นนโยบายของพรรคตั้งแต่ตั้งพรรคการเมืองนี้ขึ้นมาตั้งแต่ปี 61 มีนโยบายปฏิรูปกระบวนการยุติธรรมปกป้องคนจนอยู่แล้ว เพราะฉะนั้นก็เป็นนโยบายพรรคต้องทำ และเป็นนโยบายหาเสียงตั้งแต่ครั้งที่แล้ว พรรคมีหน้าที่บำบัดทุกข์บำรุงสุขให้ประชาชน ไม่ใช่มีแต่ในสภาอย่างเดียว เป็นส.ส.ที่มีหน้าที่หลากหลายมิติเหมือนกัน ฉะนั้นถ้าส.ส.ทำอะไรไม่ได้ นอกจากประชุมสภาอย่างเดียว เวลาไปแจกข้าว เราก็ไปแทรกแซงกระทรวงมหาดไทยใช่มั้ย  เวลาเราแจกยา เราไปแทรกแซงกระทรวงสาธารณสุขสิครับ ดังนั้นส.ส.คือผู้แทนปวงชนชาวไทย มีความหมายค่อนข้างลึกซึ้ง ซึ่งขึ้นอยู่กับแต่ละบุคคลไม่เหมือนกัน ความเซนซิทีฟ กับปัญหาพี่น้องประชาชนมันแตกต่างกัน ถ้าเราไม่มีความรู้ ไม่รู้ปัญหา เราจะนำปัญหานำมาสู่การแก้ไข ชี้นำ ชี้แนะรัฐบาลให้แก้ไขตรงจุดได้ยังไง และจะสร้างกฎหมายได้ถูกต้องได้อย่างไร นี่ก็เป็นประเด็นนึง ส่วนเรื่องเขาร้องเรียน ก็ร้องไป เพราะผมไม่ได้ถูกร้องเรียนแค่กรณีนี้กรณีเดียว ส่วนไปยื่นปปช. ท่านก็ยื่นไปแล้ว ผมก็พร้อมเข้าสู่กระบวนการยุติธรรมตรวจสอบ ผิดก็ยอมรับผิด แต่ผิดมาก ผิดน้อย ผิดปานกลาง ก็อีกเรื่องนึง แต่ส่วนที่ท่านเดชาบอกว่าจะให้ผมเป็นศพ ผมก็ไม่รู้จะไปร้องใคร เพราะท่านเดชาไม่ได้เป็นส.ส. ก็ไม่แน่ใจว่าต้องร้องใคร จะมาร้องท่านพล.ต.อ.เสรีพิศุทธ์ ก็ไม่น่าใช่อำนาจหน้าที่ เพราะเป็นบุคคลภายนอก ไม่ใช่เจ้าหน้าที่รัฐ ครั้นผมจะไปร้องสภาทนายความ ก็เหมือนผมไปรังแกเขา มันก็ไม่เหมาะ ก็เหมือนผมใช้อำนาจหน้าที่ในฐานะผู้แทนราษฎร เจ้าหน้าที่รัฐไปรังแกเขาที่สภาทนายความ ซึ่งก็ไม่เหมาะอีกน้อยใจมั้ยที่ท่านเสรีพิศุทธิ์บอกว่าลักษณะแบบนี้ไม่ได้ข่มขู่อย่างเดียว แต่ไปเข้าอั้งยี่ซ่องโจร?ส.ส.เต้ : ได้ยินสองหู ก็ต้องดูองค์ประกอบ ถ้าบอกว่าอั้งยี่ ซ่องโจรก็ดูจะเกินไป เพราะผมไม่ได้มีพฤติกรรมขนาดนั้น แล้วตั้งแต่เกิดมา ผมไม่เคยฆ่าใครแม้แต่ศพเดียว และไม่เคยสั่งฆ่าใคร เพียงแต่ปกป้องคนของเราเท่านั้น เราแค่ปกป้องผู้หญิงคนนึง 67 ย่าง 68 ที่เป็นความดันโลหิตสูง เป็นโจทก์คนเดียวที่จะทวงความยุติธรรมให้กับน้องแตงโม ถ้าแม่เขาไม่สามารถดำเนินการได้ตามความประสงค์ของเขา แล้วใครจะดำเนินการล่ะครับ แล้วทนาย 5-6 คนที่ตั้งแก๊งรวมกันมา ทำไปเพื่ออะไร แทนที่จะมาช่วยเหลือให้กำลังใจกัน ให้คดีนี้ตรงไปตรงมา ซึ่งอาทิตย์หน้าเราคงได้เห็น ผมปรึกษาคุณแม่แล้ว ว่าคุณแม่เขาอาจจะเปิดเผยภาพศพลูกสาวเขาในอาทิตย์หน้าด้วยตัวเอง ซึ่งเขาจะไม่ฟ้องร้องใคร เขาจะให้ดูว่าสภาพศพลูกสาวเขาที่จมน้ำตาย มันเป็นแบบนี้เหรอ ผมคุยเมื่อเช้าแล้ว ยังไงเอกสารฉบับนี้ก็ต้องขึ้นสู่ศาลแน่นอนครับ ท่านอดีตผู้พิพากษา ชนบท เป็นคนร่าง  รวมกับทีมของพี่อัจฉริยะด้วย ก็ช่วยกันตามพยานหลักฐานที่มี แล้วก็พยานคนอื่นๆ ในเมื่อตร.ภูธรภาค 1 บอกเป็นประมาทเราก็ไม่ได้ว่าอะไรเขา ต่างคนต่างความเห็น ต้องเข้าใจว่าตามป.วิอาญา ตั้งแต่ปี 2477 แก้ไขครั้งสองครั้ง ปี 2548 เป็นกฎหมายล้าสมัย ไม่มีการตรวจสอบถ่วงดุล มิฉะนั้นคำว่าคนจนติดคุกคนรวยหรือมีเส้นสายพ้นคุกเนี่ย จะมีให้เห็นจนถึงปัจจุบันเหรอครับ แล้ว ณ ปัจจุบันเป็นความเหลื่อมล้ำจริงๆ ผมไม่เคยเป็นข้าราชการมาก่อน แล้วมาเป็นนักการเมือง แต่ผมเข้าใจว่าในระบบราชการมันเอารัดเอาเปรียบจริงๆ เจ้าหน้าที่รัฐมีกฎหมายอยู่ทุกมาตรา แค่ไม่ใช้มาตราเดียวก็สามารถให้คุณให้โทษกับคนได้แล้ว แปลงเป็นเงินได้แล้ว ถ้าคนไม่เคยเป็นประชาชนเต็มขั้นแบบผมจะไม่เข้าใจ ผมเข้าใจว่าคืออะไร ฉะนั้นสิ่งที่ผมทำ อาทิตย์หน้าผมก็เสนอแก้ไขร่างพระราชบัญญัติสืบสวนคดีอาญา เสร็จแล้วด้วยครับความอัดอั้นตันใจของส.ส.เมื่อวานนี้ เห็นตอนสัมภาษณ์ตอนแถลงข่าวเหมือนจะร้องไห้ มีความอัดอั้นตันใจอะไร?ส.ส.เต้ : มันก็อึดอัด เหมือนผมโดนต่อยซ้าย ต่อยขวา โดนเตะฮุก เหมือนโดนรุม แล้วที่หนักที่สุดยื่นปชช.ไม่เท่าไหร่ มายื่นท่านชวนก็ไม่เท่าไหร่ แต่พอมายื่นท่านเสรีพิศุทธิ์ซึ่งเป็นผู้ใหญ่ที่ผมเคารพ พอท่านเสรีมาบอกว่าผมมีพฤติกรรมอั้งยี่ซ่องโจรผมทรุดเลยนะครับ นี่ตกลงเราเป็นโจรเหรอ ผมก็น้อยใจว่ายังไงพี่เสรีต้องดูพฤติกรรมทั้งสองด้านก่อน ต้องดูข้อมูลก่อน ตั้งแต่เป็นส.ส.มา ผมไม่เคยพกปืนในสภานะครับ ผมไม่เคยไปตบใครด้วยตำแหน่งท่านเสรีพิศุทธิ์คือการตรวจสอบและลงโทษ?พล.ต.อ.เสรีพิศุทธ์ : ไม่ใช่ครับ เรามีหน้าที่ตรวจสอบเจ้าหน้าที่ของรัฐ ทุกกระทรวงทบวงกรม ผมเรียกมาหมด แม้แต่นายกฯ ถวายสัตย์ไม่ครบ ทำผิดรัฐธรรมนูญผมก็เรียกมา คุณประวิตรก็เรียกมา ตอนนี้ก็เรียกคุณประวิตรมาอยู่เรื่องการจัดซื้อจัดจ้างที่สำนักงานตร.แห่งชาติสมัยดูแลสำนักงานตร.แห่งชาติอยู่ เราเรียกมาซักถาม มาสอบอะไรต่างๆ ถ้าสมมติผิดเราก็ส่งไปปปช.ดำเนินคดีอาญา ถ้าเป็นนักการเมืองก็พ่วงจริยธรรมไปด้วย ถ้าเป็นข้าราชการถ้าผิดวินัยก็แค่ส่งไปให้กระทรวงทบวงกรมตรวจสอบ แล้วถ้าไม่ผิดก็ยุติเรื่อง ทั้งหมดก็ต้องแจ้งทางประธานสภาทราบต้องจบที่ท่านเลยมั้ย?พล.ต.อ.เสรีพิศุทธ์ : ไม่จบที่ผมสิครับ ของผมแค่เขาผิดมั้ย เขาผิดวินัยมั้ย หรือเขาไม่ผิด แล้วเสนอประธานสภาทราบเพื่อส่งไปหน่วยงานต่างๆ การไปช่วยเหลือประชาชนที่พูดว่าประชาชนเดือดร้อน ไปเยี่ยม เอาของไปช่วย ช่วงโควิดผมเอาเงินเดือนผมหมดเลยล้านกว่าบาทไปดูแลพี่น้องประชาชน คนยากคนจน ทำหมด พลเอกประยุทธ์ยังบริจาคแค่สองแสนสามแสน เราช่วยอย่างนี้ได้ แต่อย่าเข้าไปแทรกแซง ผมเคยเตือนเต้แล้วว่าอย่าเข้าไปแทรกแซงเดี๋ยวเขาจะร้องว่าผิดรัฐธรรมนูญ การที่ตร.สอบคดีอยู่แล้วคุณไปแทรกแซงเขา มันผิดนะ ตร.เขาไม่รู้ ถ้ารู้ก็มาร้องผม เดี๋ยวก็โดนอีกท่านพูดว่าแบบนี้อาจเข้าอั้งยี่ ซ่องโจร แต่ส.ส.เต้บอกว่าเขาไม่เคยฆ่าใครสักคน คำนี้ดูหนักเกินไปสำหรับเขา?พล.ต.อ.เสรีพิศุทธ์ : เป็นข้อกล่าวหา ถูกมั้ย ไปดูประมวลกฎหมายอาญามาตรา 209 สิ มันก็เข้าองค์ประกอบ แต่ถ้าสอบสวนแล้วจะมีความเห็นฟ้องไม่ฟ้องนั่นอีกเรื่องนึง เหมือนการลักทรัพย์ วิ่งราวทรัพย์อะไรต่างๆ ถ้าเข้าองค์ประกอบก็ต้องแจ้งข้อกล่าวหาไป มีพยานหลักฐานเพียงพอมั้ยอีกขั้นตอนนึง เต้บอกไม่เคยฆ่าใคร ผมบอกผมเคย ยิงโจร ยิงคอมมิวนิสต์เยอะแยะ เกิดไม่ทันล่ะสิส.ส.เต้ ท่านบอกว่าจะให้ความเป็นธรรมทั้งสองฝ่าย?ส.ส. เต้ : พี่เสรีพร้อมให้ความเป็นธรรมทั้งสองฝ่ายอยู่แล้ว เพียงแต่ว่าตัวผมก็พร้อมชี้แจงเข้าสู่กระบวนการตรวจสอบ ผมเป็นลูกผู้ชาย ทำผิดผมยอมรับผิด ไม่เคยหนีปัญหา แล้วผมยืนยันว่าผมไม่ใช่อั้งยี่ ซ่องโจร  เอาง่ายๆ ผมไม่เคยสั่งฆ่าใคร ไม่เคยยิงใคร แต่ส่วนสมัยวัยรุ่นมีเรื่องชกต่อยเป็นเรื่องปกติ แต่ผมไม่เคยจ้างใคร ไหว้วานใคร ถ้าจะลงมือต้องลงมือเอง เหมือนที่ผมโดนสอบที่สภา ถ้าลงมือเองมีแค่ทะเลาะวิวาท การทำคนเดียวเขาไม่เรียกว่าอั้งยี่ ซ่องโจร เขาเรียกว่าการมีเรื่องกันระหว่างผู้ชายกับผู้ชายเวลาคุยกันแล้วไม่พอใจกัน เป็นเรื่องระหว่างผู้ชายกับผู้ชาย ไม่ใช่ 5 คน 10 คนขึ้นไป มีการจ้างวาน ไม่เคยมี ผมยืนยันด้วยความเป็นลูกผู้ชาย ถ้าไม่พอใจใครผมจะพูดตรงๆมีอะไรอยากบอกท่านเสรีพิศุทธิ์?ส.ส.เต้ : ผมยังยืนยันความเป็นลูกผู้ชายของผม ผมไม่เคยลอบกัดใคร ผมไม่เคยสั่งใครยิง ไม่เคยสั่งใครไปกระทืบใคร และไม่เคยฆ่าคน ผมไม่ใช่อั้งยี่ ซ่องโจร ถ้าบอกผมเป็นนักเลง ผมยอมรับที่ส.ส.พูดขึ้นมาว่าถ้าเกิดทำสำเร็จเดี๋ยวจะลาออกเอง คนไทยที่เป็นแฟนคลับไม่สบายใจทันที?พล.ต.อ.เสรีพิศุทธ์ : อย่างน้อยผมช่วยคุณแม่น้องแตงโมจนยื่นศาลฟ้องตรงได้ ตามประมวลกฎหมายอาญามาตรา 290 ทำร้ายร่างกาย โดยใช้บาดแผลตรงจุดนี้ ถ้าศาลประทับรับฟ้อง ไต่สวนแล้ว มีคำพิพากษาให้ผมชื่นใจสักนิดนึงผมก็พอใจแล้ว เพราะดูแล้วอุทธรณ์ ฎีกาก็คงใกล้ๆ กัน ผมก็กะว่าคำพิพากษาศาลฎีกาชั้นต้นผมก็พอใจแล้ว แล้วผมขอเสนอกฎหมาย 2 ฉบับให้เข้าสู่วาระสภา สุดท้ายผมคงไม่ต้องให้ท่านเสรีลงมือกับผมหรอก ผมมีสามัญสำนึกพอ ถ้าผมทำผิดผมยอมรับผิด ผมไม่ได้บอกว่าผมถูกทั้งหมด แต่ในตัวผม ร่างกายผม ในหัวใจผม ผมเชื่อมั่นว่าผมมีความดีมากกว่าความไม่ดีมาก แม้ผมจะผิดสัก 10-20 เปอร์เซ็นต์ ผมไม่ใช่คนชั่วท่านเสรีพิศุทธิ์มองยังไง?พล.ต.อ.เสรีพิศุทธ์ : ไม่เป็นไรครับ เดี๋ยวผมก็ให้ความเป็นธรรมกับทุกคน เมื่อคุณเดชาเขาเดือดร้อน เขาก็มาพึ่งมาหา ถ้าคุณมงคลกิตติ์จะชี้แจงก็ว่ามา ผมไม่เคยไม่ให้ความเป็นธรรม ผมตรงไปตรงมาทุกอย่างการไปตรวจสอบต้องเริ่มเมื่อไหร่?พล.ต.อ.เสรีพิศุทธ์ : ผมบรรจุไว้แล้ว วาระประชุมคือวันที่ 16 นะ เดือนนี้ เร็วมั้ย มีพิจารณาเรื่องส.ส.เต้ จะเชิญคุณเดชามาชี้แจง เพราะตอนนั้นเขามีหนังสือเท่านั้นเอง ต้องมาชี้แจงรายละเอียดต่างๆ มันมากกว่าในหนังสือมั้ย แล้วหลังจากนั้นจะเชิญบุคคลที่เกี่ยวข้อง สมมติมีพยานต่างๆ หรือมีเอกสาร วัตถุพยานก็มากัน เสร็จแล้วจะเชิญมงคลกิตติ์เข้ามา ที่เดชาบอกว่าเป็นศพต่อไปก็ว่ามา ไม่มีปัญหาส.ส.เต้ : ผมไม่สามารถร้องเรียนเขาได้ เพราะเขาไม่ใช่เจ้าหน้าที่รัฐนะครับพล.ต.อ.เสรีพิศุทธ์ : เขาไปแจ้งความดำเนินคดีเดชาได้นี่ส.ส.เต้ : เดี๋ยวหาว่าผมใช้ความเป็นส.ส.ไปรังแกประชาชนอีกพล.ต.อ.เสรีพิศุทธ์ : ก็ทำตามกฎหมายสิวะ (หัวเราะ) ทำตามกฎหมายสิเว้ย มีอะไรก็มาหารือกันแล้วกันส.ส.เต้ : ครับผม ผมก็นับถือท่านเสรีเหมือนพ่อคนนึงพล.ต.อ.เสรีพิศุทธ์ : เฮ้ย อย่าถึงพ่อสิ เดี๋ยวแก่หมด (หัวเราะ) เอาแค่พี่ก็พอส.ส.เต้ : ขอบคุณมากครับ ท่านเสรีที่ผมเคารพท่านมองว่าเรื่องแตงโม ไม่ใช่ประเด็นที่ส.ส.ต้องมาทำ?พล.ต.อ.เสรีพิศุทธ์ : ใช่สิครับ มีตร.ทำ ตร.ทำเสร็จก็ส่งไปอัยการ มีความเห็นฟ้องหรือไมฟ้องก็ขึ้นอยู่กับพยานหลักฐาน ถ้าเต้เห็นว่าตร.ทำผิด อาจมาร้องผมว่าตร.ปฏิบัติหน้าที่มิชอบก็ได้ หรือเอาพยานหลักฐานไปให้ทนายเพื่อไปต่อสู้คดีในศาล เป็นตามระบบ แต่ไม่ใช่ออกมาแสดงเองแบบนี้ มันนอกบทบาทส.ส.ท่านเคยยกหูหาส.ส.เต้มั้ย?พล.ต.อ.เสรีพิศุทธ์ : ไม่ต้องยก เมื่อวานยังมานั่งคุยกับผมอยู่เลย ผมก็หยิบบัตรเอ็งจะทิ้งใช่มั้ย ก็โยนให้เลขาเลย ไม่เห็นมีอะไรนี่ (หัวเราะ) ก็ยังเคารพผมอยู่ ส.ส.เต้ก็ไม่ได้ว่าอะไร เมื่อวานซืนก็มา เมื่อวานก็มา อย่าให้พูดรายละเอียดเลย (หัวเราะ) เต้ไม่ใช่แค่รู้จัก เคยมาสมัครเป็นสมาชิกพรรคผม ตอนที่จะเลือกตั้งปี 62 ทั้งผัวทั้งเมีย แต่ไม่ทันได้เลือกตั้งก็ลาออกไปตั้งพรรคของตัวเอง ก็เห็นว่ารู้จักกันมาก่อน ก็พยายามเตือนน้องนุ่งตลอดเวลาให้อยู่ในกรอบวัย อย่าไปแทรกแซงการทำงานข้าราชการ ผมบอกเขาไปตั้งนานแล้ว ยังมาขอบคุณผมเลย ไม่ใช่เรื่องนี้นะ แต่เรื่องนี้ยังไม่ทันบอก (หัวเราะ)เรื่องพี่ศรีสุวรรณ?พล.ต.อ.เสรีพิศุทธ์ : ร้องให้ถอดถอนสมาคม แล้วเขาผิดกฎหมายด้วย ไปรับเงินเขามาแล้วไม่เอาเข้าสมาคม เดี๋ยวให้ตรวจสอบบัญชีทรัพย์สินเสร็จก็จะมีข้อหาเพิ่ม ตอนนี้เรารู้ว่าไม่ได้เข้า แต่ไม่ได้ไปเอาหลักฐานทางสมาคมส่วนส.ส.เต้ที่ทนายเดชามาร้อง ยึดหลักตรงไปตรงมา วันที่ 16 มิ.ย. จะมีการประชุมวาระนี้?พล.ต.อ.เสรีพิศุทธ์ : ประชุมสภาไป ก็เขียนวาระ ถึงได้รู้ไงเพราะผมบรรจุเองเมื่อก่อนท่านปราบมาหมด?พล.ต.อ.เสรีพิศุทธ์ : เยอะแยะครับ อยู่ในดงคอมมิวนิสต์ เมื่อก่อนโจรปล้นธนาคาร ล็อกตัวเป็นตัวประกัน ผมก็เข้าไปยิง ผมไม่เคยโดนยิง ตอนปราบปรามผู้ก่อการร้ายคอมมิวนิสต์ไม่รู้ใครเป็นใคร ต้องมียุทธวิธีต่างๆ เยอะ ถ้าเซ่อซ่าลูกน้องยิงกบาลให้ ต้องพร้อมห้อยพระอะไรมั้ย?พล.ต.อ.เสรีพิศุทธ์ : แต่ก่อนห้อย แต่ตอนหลังให้คนอื่นไปหมดแล้ว ตอนนั้นท่านผู้ว่าฯ สมพรเครื่องบินตก เราไปเยี่ยมท่าน ตกแต่ท่านไม่เสียชีวิต นอกนั้นเสียชีวิตเกือบหมด เราไปเยี่ยมท่าน ท่านน้ำตาไหล เราก็เลยถอดพระให้
นายกฯ พอใจ "สลากดิจิทัล" แก้ปัญหาขายเกินราคาได้อย่างเป็นรูปธรรม|นายกฯ พอใจการตอบรับสลากดิจิทัล2 วัน ยอดขายกว่า 3.4 ล้านใบ พร้อมเตือนประชาชนอย่าซื้อเกินกำลัง ระวังแก๊งมิจฉาชีพหลอกให้ลงทุนขายสลาก หวั่นทำให้สูญเงินจำนวนมากนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีได้ติดตามโครงการสลากดิจิทัล รู้สึกพอใจต่อการดำเนินโครงถือได้ว่าเป็นการเริ่มต้นที่ดี สามารถแก้ไขปัญหาการขายสลากเกิน ราคา 80 บาท ได้อย่างเป็นรูปธรรม สร้างความพึงพอใจต่อผู้ซื้อสลาก อีกทั้ง ยังมีความน่าเชื่อถือได้รับการยอมรับจากผู้ซื้อโดยยอดจำหน่ายสลากฯ ผ่านแอป “เป๋าตัง” ข้อมูล ณ วันที่ 3 มิถุนายน 2565 เวลา 17.00 น. สามารถจำหน่ายได้ จำนวน 3,416,064 ใบ จำนวนผู้ซื้อสลาก 830,673 คนโดยพลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยังมอบหมายคณะทำงาน ให้ติดตามและคอยประเมินผลการดำเนินโครงการจำหน่ายสลากออนไลน์เพื่อปรับปรุงระบบให้มีความพร้อมรองรับการใช้งานทุกฟังก์ชัน พัฒนาให้ง่ายขึ้นต่อการใช้งาน ขณะเดียวกันฝากย้ำเตือนประชาชนอย่าซื้อจนเกินกำลัง สร้างความเดือดร้อนให้ตัวเองและครอบครัว และขอให้ระมัดระวัง อย่าหลงเชื่อแก๊งมิจฉาชีพหลอกให้ลงทุนหรือหลอกขายสลาก เพราะจะทำให้สูญเสียเงิน นายกรัฐมนตรีเน้นย้ำไม่มีหวยล็อคอย่างแน่นอน
3 วัน ยอดขายสลากดิจิทัล พุ่งกว่า 4.4 ล้านใบ เล็งหาทางช่วยผู้ค้ารายย่อยที่ได้รับผลกระทบ|3 วันประชาชนกว่า 1 ล้านคนตอบรับสลากดิจิทัล 80 บาท ยอดจำหน่ายกว่า 4.4 ล้านใบ “นายก” ย้ำเตือนประชาชนอย่าซื้อเกินกำลังนายธนกร วังบุญคงชนะ โฆษกประจำสำนักนายกรัฐมนตรี เปิดเผยถึงโครงการสลากดิจิทัล ที่สำนักงานสลากกินแบ่งรัฐบาลเปิดจำหน่ายจำนวน 5 ล้านใบ ตั้งแต่วันที่ 2 มิถุนายน 2565 ถึงเมื่อวานนี้ (4 มิถุนายน 2565) เวลา 20.00 น. มีประชาชนเข้ามาซื้อสลากดิจิทัล ที่เปิดขายผ่านแพลตฟอร์มแอปพลิเคชัน “เป๋าตัง” แล้วจำนวน 4,433,963 ใบ จำนวนผู้ซื้อสลาก 1,064,294 คน ซึ่งพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้ติดตามความคืบหน้าของโครงการสลากดิจิทัลอย่างต่อเนื่อง รู้สึกพอใจที่ประชาชนให้การตอบรับอย่างดี และโครงการฯ สามารถแก้ไขปัญหาการขายสลากเกินราคา 80 บาทได้อย่างเป็นรูปธรรม แต่ฝากเตือนพี่น้องประชาชนอย่าซื้อสลากดิจิทัลจนเกินกำลังโฆษกประจำสำนักนายกรัฐมนตรีกล่าวอีกว่า ขณะที่ในส่วนของการจัดจำหน่ายสลากกินแบ่งรัฐบาลราคา 80 บาทที่กระจายอยู่ทั่วประเทศเกือบ 300 จุด ก็มีรายงานว่ามีประชาชนซื้อสลากเป็นจำนวนมากเช่นกันโดยคณะกรรมการแก้ไขปัญหาผู้ที่ได้รับความเดือดร้อนจากการเสนอขายหรือขายสลากกินแบ่งรัฐบาลในราคาเกินกว่าที่กำหนดในสลากกินแบ่งรัฐบาล ภายใต้การกำกับดูแลของนายกรัฐมนตรี เชื่อว่าจะลดปัญหาการขายสลากเกินราคาได้ดีขึ้น สามารถสร้างกลไกราคาให้กลับมาที่ราคา 80 บาท ได้ในไม่ช้าและเป็นรูปธรรมทั้งนี้ ในอนาคตคณะกรรมการฯ จะมีการพัฒนาให้สอดคล้องกับสถานการณ์ ทั้งการให้ขึ้นเงินได้หลายช่องทาง หรือการพิจารณาค่าธรรมเนียมให้สอดคล้องกับปริมาณการใช้งาน รวมถึงพิจารณาถึงความเหมาะสมว่า ควรจะเพิ่มสลากเข้ามาขายในแพลตฟอร์มในงวดต่อๆ ไป มากขึ้นด้วยหรือไม่จากผลการตอบรับอย่างล้นหลามของประชาชนที่มีต่อโครงการสลากดิจิทัล จนมียอดผู้ซื้อสลากเกิน 1 ล้านคนภายใน 3 วันดังกล่าว ซึ่งเป็นการเพิ่มทางเลือกให้กับผู้ซื้อเท่านั้น ตามแนวทางและนโยบายของท่านนายกรัฐมนตรี พลเอก ประยุทธ์ จันทร์โอชา ที่เน้นการใช้เทคโนโลยี ที่มีอยู่ปัจจุบัน มาใช้ไนการอำนวยความสะดวกประชาชน และแก้ปัญหาที่มีอยู่ สำหรับข้อห่วงใยของกลุ่มผู้ค้ารายย่อย นายกรัฐมนตรียังมอบหมายให้คณะกรรมการแก้ไขปัญหาสลากแพง ช่วยนำไปพิจารณาเพื่อหาทางออกและเป็นธรรมสำหรับทุกฝ่ายด้วย
ผู้ว่าฯ ชัชชาติ พายเรือคายัคเก็บขยะในแม่น้ำเจ้าพระยา ในวันสิ่งแวดล้อมโลก|วันนี้ (5 มิ.ย. 65) ชัชชาติ สิทธิพันธุ์ ผู้ว่าราชการกรุงเทพมหานคร​ เป็นประธานรวมพลร่วมทำกิจกรรมรณรงค์​เก็บขยะในแม่น้ำเจ้าพระยาและปลูกต้นไม้ เนื่องในวันสิ่งแวดล้อมโลก 2565​นายชัชชาติ กล่าวว่า ตามที่องค์การสหประชาชาติ (UN) กำหนดให้เป็นวันที่ 5 มิถุนายน ของทุกปี เป็นวันสิ่งแวดล้อมโลก ปีนี้เป็นแนวคิดรณรงค์ภายใต้หัวข้อ #OnlyOneEarth ตามที่ทราบกันว่าในกาแลกซี่มีดวงดาวเป็นพันล้านดวง แต่โลกมีใบเดียว ดังนั้นเราจึงต้องรักษาไว้แต่หากเราพูดว่าโลกก็จะดูใหญ่ไป ตนจึงพูดถึง Only One Bangkok คือมีแค่กรุงเทพฯ เดียว มีแค่เขตเดียว ย่อยมาที่ชุมชนให้ได้เพราะเป็นสิ่งที่เกี่ยวข้องกับชีวิตเรามากขึ้น เพื่อส่งต่อสิ่งแวดล้อมให้แก่ลูกหลานที่เกิดขึ้นในวันนี้ที่ยังต้องอยู่ในกรุงเทพฯ เดียวนี้ต่อไปซึ่งตามนโยบายของตน ที่มีเป้าหมายว่าภายในปี 2030 จะต้องลดการปล่อยก๊าซคาร์บอนไดออกไซด์และก๊าซเรือนกระจกให้เป็นศูนย์ (Net zero) รวมถึงนโยบายปลูกต้นไม้ 1 ล้านต้นจะต้องสำเร็จภายใน 4 ปีทั้งนี้ กทม. ไม่มีทางสำเร็จได้หากไม่ได้ความร่วมมือจากประชาชนดังนั้นจึงต้องกระตุ้นความร่วมมือจากภาคีเครือข่ายชุมชนและประชาชน โดยมี กทม.เป็นผู้นำผู้สื่อข่าวถามถึงแนวทางนโยบายลดก๊าซคาร์บอนไดออกไซด์และก๊าซเรือนกระจกให้เป็นศูนย์ นายชัชชาติ กล่าวว่า ตามแนวคิดการหักล้างก๊าซเรือนกระจกให้เป็นศูนย์ให้ได้ กทม. ต้องร่วมกับองค์กรมหาชนเป็นองค์กรก๊าซเรือนกระจก โดยอย่างน้อยปี2030 กทม.ต้องเป็นศูนย์ด้วยการจัดการ 4 ปัจจัยในกรุงเทพมหานคร คือ1.การขนส่งคมนาคม ที่คิดเป็น 30% ฉะนั้น กทม. เป็นตัวอย่างในการลดการใช้การสันดาบภายในด้วยการใช้พลังงานสะอาด พร้อมส่งเสริมระบบนิเวศรถไฟฟ้า กทม.เองต้องเริ่มใช้รถพลังงานไฟฟ้ามากขึ้นแต่ต้องดูเรื่องต้นทุนด้วย2.ลดการใช้พลังงานในอาคาร​3.การกำจัดขยะ เพราะการฝังกลบจะปล่อยก๊าซมีเทน ในอนาคตจึงมีแผนการแยกขยะเพื่อให้เกิดขยะน้อยที่สุด การบำบัดน้ำเสียในคลอง ซึ่งปลัด กทม.มีแนวคิดติดตั้งเครื่องดักไขมันในชุมชนคู่กับการทำบ่อบำบัดน้ำเสียรวมด้วย4.ปลูกต้นไม้ ซึ่งเป้าหมาย 1 ล้านต้นใน 4 ปีเราจะต้องขอความร่วมมือจากภาคเอกชนและทุกภาคส่วน เช่น ให้วันอาทิตย์เป็นวันปลูกต้นไม้ เพื่อให้เกิดพื้นที่สีเขียวตามนโยบายสวนสาธารณะ 15 นาที ทั้งหมดนี้จึงเป็นแนวทางของนโยบายดังกล่าวหลังจากนั้น นายชัชชาติ ได้ปล่อยขบวนเรือเก็บขยะจำนวน 50 ลำ จากนั้น ก่อนลงพายเรือคายัคสีแดงหมายเลข 05 เพื่อสำรวจขยะบริเวณแม่น้ำเจ้าพระยา เป็นเวลากว่า 30 นาที เนื่องจากไม่มีขยะในแม่น้ำผู้สื่อข่าวรายงานว่า ในระหว่างที่นายชัชชาติลงเรือเก็บขยะอยู่ ก็มีประชาชนแจ้งข้อมูลกับนายชัชชาติว่า เมื่อวานนี้ (4 มิถุนายน) ยังมีขยะอยู่เลย เพราะท่านผู้ว่าฯ มาก็ไม่มีขยะแล้ว ซึ่งนายชัชชาติกล่าวว่า “ไม่เป็นไร วันนี้ไม่มีขยะก็ดีแล้ว เดี๋ยวเราก็ช่วยกันดูแล”
ส่องพาเหรด "นฤมิต ไพรด์" เช็กเสียง 4 พรรคร่วม หนุนสมรสเท่าเทียม|เช็กเสียง 4 พรรคร่วมนฤมิต ไพรด์ หนุนสมรสเท่าเทียมในงาน บางกอก นฤมิต ไพรด์ พาเหรด มีพรรคการเมืองจัดขบวนมาร่วมพาเหรด ได้แก่ พรรคเพื่อไทย นำโดย ชานันท์ ยอดหงษ์ ผู้รับผิดชอบนโยบายด้านอัตลักษณ์และความหลากหลายทางเพศ พร้อมด้วย ส.ส. ในพรรค, พรรคก้าวไกล นำโดย ธัญวัจน์ กมลวงศ์วัฒน์ ผู้เสนอร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ หรือ กฎหมายสมรสเท่าเทียม และ รังสิมันต์ โรม ส.ส.บัญชีรายชื่อ, และพรรคไทยสร้างไทย นำโดย น.ต.ศิธา ทิวารี ประธานคณะกรรมการอำนวยการและพัฒนาพรรคไทยสร้างไทย พร้อมด้วยคณะทำงานด้านความหลากหลายทางเพศ และว่าที่ผู้สมัคร ส.ส., และ แทนคุณ จิตต์อิสระ ประธานคณะกรรมการ​ส่งเสริม​สิทธิ​มนุษยชนและ​ความเสมอภาคระหว่างเพศ มาร่วมงานในฐานะตัวแทนพรรคประชาธิปัตย์ทีมข่าว Sanook News เข้าไปเช็กเสียงของตัวแทนในแต่ละพรรคถึงร่างกฎหมายที่เกี่ยวข้องกับการส่งเสริมความเท่าเทียมของกลุ่มหลากหลายทางเพศ 4 ฉบับ ได้แก่ ร่าง พ.ร.บ.คู่ชีวิต ที่เสนอโดยคณะรัฐมนตรี, ร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ (กฎหมายสมรสเท่าเทียม) ที่เสนอโดย ส.ส. พรรคก้าวไกล, ร่างกฎหมายรับรองอัตลักษณ์ทางเพศสภาพ, และยกเลิก พ.ร.บ.ปราบปรามการค้าประเวณี เพื่อคืนศักดิ์ศรีให้พนักงานบริการทุกเพศสภาพ เพศวิถี ที่เป็นการรณรงค์ของงานธัญวัจน์: แน่นอนว่าเขาต้องสนับสนุนร่างกฎหมายสมรสเท่าเทียมที่เป็นผู้เสนอ และจะเข้าสู่การพิจารณาวาระที่ 1 ของสภาผู้แทนราษฎรในวันพุธที่ 8 มิถุนายนนี้, เช่นเดียวกับร่างกฎหมายที่เกี่ยวกับคำนำหน้านามอยู่ในระหว่างการยื่นญัตติเพื่อศึกษาในสภา และการยกเลิกกฎหมายปราบปรามการค้าประเวณี ซึ่งอยู่ในช่วงรับฟังความคิดเห็นจากประชาชน แต่ยังไม่เห็นด้วยกับร่างกฎหมายคู่ชีวิตที่ให้สิทธิไม่เท่าเทียมกันและไม่ได้ผ่านกระบวนการที่มาจากประชาชนน.ต.ศิธา: เห็นด้วยกับร่างกฎหมายสมรสเท่าเทียมและร่างกฎหมายรับรองอัตลักษ์ทางเพศสภาพ แต่ไม่เห็นด้วยกับกฎหมายอื่นๆ ที่ล้าหลัง แม้จะไม่มี ส.ส. ในสภา แต่ก็พร้อมสนับสนุนนอกสภาด้วย เนื่องจากเห็นว่าคู่รักเพศเดียวกันก็ควรจะได้รับสิทธิเท่าเทียมกับคู่รักเพศตรงข้าม ขณะเดียวกัน ร่างกฎหมายคู่ชีวิต น.ต.ศิธา ไม่ได้บอกว่าเห็นด้วยหรือไม่ แต่คิดว่าการร่างกฎหมายต้องฟังเสียงประชาชนและเอาความต้องการของประชาชนมาเป็นตัวตั้งของกฎหมายชานันท์: เห็นด้วยกับร่างกฎหมายสมรสเท่าเทียม ในการแก้ ปพพ. มาตรา 1448 แต่ไม่เห็นด้วยกับร่างกฎหมายคู่ชีวิต ยังไม่ได้คุณค่าความเป็นคนเท่ากันกับคนรักเพศเดียวกันและคนรักต่างเพศ, ส่วนร่างกฎหมายรับรองอัตลักษณ์ทางเพศสภาพ พรรคเพื่อไทยกำลังศึกษาเพื่อที่จะผลักดันเป็นนโยบายต่อไป เพราะบุคคลเกิดมาก็ถูกกำหนดเพศตามเพศกำเนิดแต่แรก ส่วนการทำให้การค้าบริการทางเพศถูกกฎหมาย พรรคก็กำลังรับฟังเสียงของประชาชนแทนคุณ: สนับสนุนร่างกฎหมายสมรสเท่าเทียม เพราะให้สิทธิมากกว่า ร่างกฎหมายคู่ชีวิตที่ยังมีข้อจำกัด ซึ่งมั่นใจว่าพรรคประชาธิปัตย์จะช่วยโหวตให้ร่างแก้ไข ปพพ. ในวันที่ 8 อย่างแน่นอน, เห็นด้วยกับกฎหมายที่เกี่ยวข้องกับการรับรองอัตลักษณ์ทางเพศสภาพ พวกเขาควรได้รับสิทธิ เพราะคำนิยามเรื่องเพศในสมัยนี้กับสมัยก่อนไม่เหมือนกัน เราต้องเปิดพื้นที่ให้กว้างเพื่อเป็นประโยชน์กับประเทศ และกฎหมายที่เกี่ยวข้องกับการค้าบริการทางเพศต้องมีสิทธิเสรีภาพ ได้รับการประกันตนเหมือนอาชีพอิสระอื่นๆขณะที่ร่าง พ.ร.บ.คู่ชีวิต ที่คณะรัฐมนตรีเห็นชอบในหลักการอยู่ในกระบวนการแก้ไขของกระทรวงและรัฐสภาเพื่อรอบรรจุเข้าวาระที่ 1 เพื่อพิจารณา ขณะที่ร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ (กฎหมายสมรสเท่าเทียม) ที่เสนอโดยการเข้าชื่อขง ส.ส. พรรคก้าวไกลจะเข้าสู่การพิจารณาวาระที่ 1 วันพุธที่ 8 มิถุนายน 2565 ขณะที่ร่างกฎหมายการรับรองอัตลักษณ์ทางเพศสภาพและกฎหมายเกี่ยวกับการค้าบริการทางเพศยังอยู่ในขั้นตอนการศึกษาและรับฟังความเห็น
ผู้ว่าฯ ชัชชาติ ประชุมผู้บริหาร กทม.นัดแรก ย้ำต่อต้านทุจริตคอร์รัปชันในหน่วยงาน|วันนี้ (6 มิ.ย. 65) เวลา 09.00 น. นายชัชชาติ สิทธิพันธุ์ ผู้ว่าราชการกรุงเทพหานคร เป็นประธานการประชุมคณะผู้บริหารกรุงเทพมหานคร ครั้งที่ 7/2565 โดยมีคณะผู้บริหารกรุงเทพมหานคร และหน่วยงานที่เกี่ยวข้อง ร่วมประชุม ณ ห้องประชุมและวางแผน (War Room) ชั้น 35 อาคารธานีนพรัตน์ ศาลาว่าการกรุงเทพมหานคร ดินแดงโดยในวันนี้ มีระเบียบวาระการประชุม 4 เรื่อง ได้แก่ผู้ว่าราชการกรุงเทพมหานครกล่าวภายหลังการประชุมว่า วันนี้เป็นการประชุมคณะผู้บริหารกรุงเทพมหานครนัดแรก ประกอบด้วยวาระการประชุม 4 เรื่อง ในเรื่องแรกเป็นสถานการณ์โควิด-19 ปัจจุบันสถานการณ์ได้คลี่คลายลง มีการผ่อนคลายมาตรการต่างๆ เพิ่มขึ้น อัตราการฉีดวัคซีน อัตราการเสี่ยงก็ไม่มีอะไรน่าเป็นห่วง อีกไม่นานก็กลับมาใช้ชีวิตได้ตามปกติ ส่วนการถอดหน้ากากจะนำเข้าพิจารณาในที่ประชุม ศบค.กทม. อีกครั้งหนึ่ง ซึ่งก็ใกล้แล้วที่จะถอดหน้ากากในที่สาธารณะ แต่ยังคงต้องปฏิบัติตามมาตรการอย่างเข้มข้นต่อไปรวมถึงการพูดคุยเรื่องฝีดาษลิง ดูจากตัวเลขแล้วยังไม่พบการติดต่อของโรค ซึ่งการติดต่อจะเป็นคนละลักษณะกับโควิด-19 เรื่องที่ 2 คือ งบประมาณปี 66 ก็ต้องรีบทำให้เสร็จภายในสัปดาห์หน้า แล้วส่งให้สภา กทม.พิจารณา ซึ่งบางส่วนได้ดำเนินการแล้ว เราก็มาดูว่าเข้ากับยุทธศาสตร์ของเราอย่างไร“ในส่วนงบประมาณเราไม่ได้กังวล ไม่ได้ใช้เงินในช่วงนี้ เราไม่ได้ตั้งใจเข้ามาใช้เงินเป็นจำนวนมาก” ผู้ว่าฯ ชัชชาติ กล่าวย้ำเรื่องที่ 3 คือ เรื่องยุทธศาสตร์ แผน 214 ข้อ ที่เราได้ทำไปบ้างแล้ว ซึ่งสำนักยุทธศาสตร์และประเมินผล วิเคราะห์แล้ว แผนเราค่อนข้างสอดคล้องกับนโยบายที่ กทม. ดำเนินการอยู่ เราก็มาดึงให้มีความชัดเจนขึ้น ซึ่งไม่ได้มีความกังวลใดๆ ส่วนใหญ่สามารถทำได้เลย หน่วยงานใดที่มีงบประมาณส่วนนี้อยู่แล้วก็สามารถเอามาใช้ได้เลย มีหลายโครงการที่สอดคล้องกันอยู่ ส่วนโครงการที่ไม่ได้เตรียมงบประมาณไว้ อาจจะต้องบรรจุไว้ในปี 66 แต่ว่าบางอย่างก็สามารถเริ่มได้เลยวันนี้เรามีนโยบายเรื่องทำ Zero-Based Budgeting คือ การทำงบประมาณจากฐานศูนย์ พยายามดูประสิทธิภาพในการทำงบประมาณ วันนี้ได้เชิญ ผศ.ดร.วิลาสินี วงศ์แก้ว คณะพาณิชยศาสตร์และการบัญชี จุฬาลงกรณ์มหาวิทยาลัย มาอธิบายเพื่อให้ผู้บริหารมีความเข้าใจตรงกัน ถือว่าเป็นการเริ่มหนึ่งในนโยบายที่เราเสนอแล้ว ช่วงสัปดาห์นี้ก็เป็นเรื่องความเข้มข้นและการเตรียมงบประมาณปี 66เรื่องที่ 4 เป็นเรื่องการเตรียมเรื่องการบำบัดน้ำเสียที่จะลงคลองว่าปัจจุบันมีชุมชนที่อยู่ริมคลองจำนวนมาก แล้วก็หลายชุมชนมีการปล่อยน้ำเสียหรือไขมันลงที่คลอง ซึ่งเป็นต้นเหตุอย่างหนึ่งของการเกิดน้ำเสีย ก็มีแนวคิดว่าเราจะเริ่มจะทำตัวการบำบัดน้ำเสียในพื้นที่ชุมชนให้มากขึ้น ทางสำนักงบประมาณก็เสนอโครงการมา เริ่มทำโครงการนำร่องบางจุดแล้วให้เห็นในภาพรวม เพราะว่าคงไปรอบำบัดน้ำเสียรวมให้เสร็จภายใน 11 ปียาก ต้องทำ on-site เพิ่ม เพื่อเพิ่มคุณภาพน้ำทั้งในคลองเปรมประชากร คลองลาดพร้าว และคลองแสนแสบก่อนส่วนเรื่องอื่นๆ ที่เพิ่มขึ้นมาคือ เรื่องเกี่ยวกับการต่อต้านทุจริตคอร์รัปชัน บ่ายนี้หลังจากประชุมสภา กทม. เสร็จ ผู้บริหารจะไปเยี่ยมองค์กรต่อต้านคอร์รัปชัน (ประเทศไทย) มีข้อสั่งการให้ผู้บริหารสำนักทุกสำนัก สำนักงานเขตทุกเขต ไปสำรวจจุดอ่อนช่องโหว่ภายในหน่วยงาน เสนอวิธีแก้ไขการทุจริตคอร์รัปชันขึ้นมาว่ามีแนวคิดอย่างไร ที่ผ่านมามีช่องโหว่ตรงไหน การจัดซื้อจัดจ้าง นำมารวมกันกับเราทำเป็นแผนรวมดำเนินการแก้ไข เพื่อทำให้หน่วยงานมีความโปร่งใสมากขึ้น ซึ่งไม่ใช่เรื่องที่ซับซ้อนอะไร“หน่วยงานต้องยอมรับในตัวเองก่อน จะได้รู้ว่ามีปัญหาตรงไหน แล้วเรามาช่วยกันแก้ไข ฝากไว้เป็นการบ้านให้ทุกคนได้ช่วยกัน ผมว่าเป็นเรื่องสำคัญให้เวลา 1 สัปดาห์” ผู้ว่าฯ ชัชชาติ กล่าวในตอนท้าย
"บิ๊กป๊อก" ยันไร้ปัญหาทำงานร่วมผู้ว่าฯ ชัชชาติ-"วิรัตน์" ผงาดนั่งประธานสภา กทม.|วันนี้ (6 มิถุนายน 2565) พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย เป็นประธานเปิดการประชุมสภากรุงเทพมหานครครั้งแรก พร้อมมอบแนวนโยบายในการปฏิบัติงานแก่สมาชิกสภากรุงเทพมหานคร (ส.ก.) โดยมี ส.ก., นายชัชชาติ สิทธิพันธุ์ ผู้ว่าราชการกรุงเทพมหานคร, คณะผู้บริหาร, หน่วยราชการสังกัดกรุงเทพมหานคร ร่วมประชุมที่ห้องประชุมไอราวัตพัฒนา ศาลาว่าการ กทม. ดินแดงทั้งนี้ ตามที่คณะกรรมการการเลือกตั้งได้จัดให้มีการเลือกตั้งสมาชิกสภากรุงเทพมหานคร จำนวน 50 เขตเลือกตั้ง อันเป็นการเลือกตั้งทั่วไป เมื่อวันที่ 22 พ.ค. 65 ซึ่งเสร็จสิ้นและประกาศผลการเลือกตั้ง จำนวน 45 เขตเลือกตั้งแล้วนั้น รัฐมนตรีว่าการกระทรวงมหาดไทย ได้มีคำสั่งเรียกประชุมสภากรุงเทพมหานครเป็นครั้งแรก อาศัยอำนาจตามความในมาตรา 30 แห่งพระราชบัญญัติระเบียบบริหารราชการกรุงเทพมหานคร พ.ศ. 2528 และพระราชบัญญัติการเลือกตั้งสมาชิกสภาท้องถิ่นหรือผู้บริหารท้องถิ่น พ.ศ. 2562 มาตรา 37ผู้ว่าราชการกรุงเทพมหานคร กล่าวต้อนรับรัฐมนตรีว่าการกระทรวงมหาดไทย ในพิธีเปิดการประชุมสภากรุงเทพมหานครครั้งแรก และรัฐมนตรีว่าการกระทรวงมหาดไทย กล่าวเปิดการประชุมว่า ขอแสดงความยินดีกับ ส.ก.ทุกท่านที่ได้รับความวางไว้ใจจากประชาชนให้เข้ามา ขอให้ทุกท่านปฏิบัติหน้าที่ตามหลักธรรมาภิบาล และคำนึงถึงประชาชนเป็นศูนย์กลาง และทำหน้าที่ให้เป็นไปด้วยความเรียบร้อย โดยยึดประโยชน์สูงสุดกับพี่น้องประชาชนในกรุงเทพฯอย่างไรก็ตาม เพื่อให้เป็นไปตาม พ.ร.บ.ระเบียบบริหารราชการกรุงเทพมหานคร พ.ศ. 2528 จึงเปิดประชุมดังกล่าวเพื่อให้สมาชิกได้ดำเนินการจัดประชุมตามระเบียบต่อไป จากนั้น เลขานุการสภากรุงเทพมหานครเชิญสมาชิกสภากรุงเทพมหานครผู้มีอายุสูงสุดทำหน้าที่ประธานชั่วคราว คือ นายไสว โชติกะสุภา ส.ก.เขตราษฎร์บูรณะ กล่าวนำสมาชิกปฏิญาณตน จากนั้นเข้าสู่การเลือกประธานสภากรุงเทพมหานคร และรองประธานสภากรุงเทพมหานครที่ประชุมมีมติเลือกนายวิรัตน์ มีนชัยนันท์ สมาชิกสภากรุงเทพมหานคร เขตมีนบุรี พรรคเพื่อไทย เป็นประธานสภากรุงเทพมหานคร นางชญาดา วิภัติภูมิประเทศ สมาชิกสภากรุงเทพมหานคร เขตคันนายาว พรรคเพื่อไทย เป็นรองประธานสภากรุงเทพมหานครคนที่ 1 และ นายอำนาจ ปานเผือก สมาชิกสภากรุงเทพมหานคร เขตบางแค พรรคก้าวไกล เป็นรองประธานสภากรุงเทพมหานครคนที่ 2กำหนดสมัยการประชุมสภากรุงเทพมหานครสมัยสามัญ 4 สมัย คือ สมัยที่ 1 ระหว่างวันที่ 1-30 มกราคม สมัยที่ 2 ระหว่างวันที่ 1-30 เมษายน สมัยที่ 3 ระหว่างวันที่ 1-31 กรกฎาคม และสมัยที่ 4 ระหว่างวันที่ 1-30 ตุลาคม ดำเนินการประชุมทุกวันพุธ เวลา 10.00 น. เป็นต้นไป สำหรับการประชุมครั้งต่อไปในปีนี้ กำหนดการประชุมสภากรุงเทพมหานครสมัยสามัญ สมัยที่ 3 ระหว่างวันที่ 1-31 กรกฎาคม 2565นายวิรัตน์ กล่าวขอบคุณ ส.ก.ที่ให้เกียรติมาทำหน้าที่ประธานสภา กทม. ยินดีสนับสนุน ส.ก. ในการปฏิบัติหน้าที่รับใช้พี่น้องประชาชนชาวกรุงเทพฯ สภา กทม. จะขับเคลื่อนไปพร้อมผู้ว่าฯ กทม. และจะตรวจสอบตามอำนาจหน้าที่ รวมทั้งสนับสนุนการทำงานของเพื่อนข้าราชการ ขอให้ตั้งใจในการทำหน้าที่ เพราะประชาชนรอมา 8 ปี และมีความหวัง ทั้งนี้ ที่ประชุมได้เสนอตั้งทีมโฆษกสภากรุงเทพมหานคร ซึ่งมีมติให้ นางสาวนฤนันมนต์ ห่วงทรัพย์ ส.ก.เขตคลองสามวา พรรคเพื่อไทย เป็นโฆษกสภา กทม. และรองโฆษกสภา กทม. จำนวน 3 คน ได้แก่ นายนริสสร แสงแก้ว ส.ก.เขตบางเขน กลุ่มรักษ์กรุงเทพ นางสาวภัทราภรณ์ เก่งรุ่งเรืองชัย ส.ก.เขตบางซื่อ พรรคก้าวไกล และนายวิรัช คงคาเขตร ส.ก.เขตบางกอกใหญ่ พรรคประชาธิปัตย์พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย เปิดเผยภายหลังเป็นประธานเปิดการประชุมสภากรุงเทพมหานครนัดแรก ว่า ได้มอบนโยบายให้กับนายชัชชาติ สิทธิพันธุ์ และหารือกับปลัด กทม. ถึงการเปิดสภากทม. ตามเงื่อนไขของกฎหมาย การหารือวันนี้เป็นเรื่องทั่วไป ส่วนใหญ่เน้นเรื่องการทำงาน โดยผู้ว่าฯ กทม.ได้บอกถึงเจตนาการจะทำงานเพื่อประชาชนเต็มที่ ขณะที่กระทรวงมหาดไทย พร้อมสนับสนุนการทำงาน โดยยึดประชาชนเป็นหลัก ปัญหาต่างๆ จะไม่เกิดขึ้นสำหรับ ผู้ว่าฯ กทม. คนนี้ เป็นที่ถูกใจของประชาชน คิดว่าการทำงานไม่มีปัญหา ส่วนเรื่องความสัมพันธ์ระหว่าง กทม.และรัฐบาล ยืนยันไม่มีปัญหาแน่นอน เพราะ กทม. เป็นองค์กรปกครองส่วนท้องถิ่น โดยกฎหมายมีอำนาจหน้าที่โดยไม่ต้องขอความเห็นชอบจากรัฐบาล มีแผนพัฒนาของตนเอง และสามารถขับเคลื่อนได้เลย แม้รัฐมนตรีว่าการกระทรวงมหาดไทยก็ไม่มีอำนาจไปก้าวก่ายการทำงานของผู้ว่าฯ กทม. และสภา กทม. ดังนั้นจึงไม่มีรอยต่อ และไม่ต้องมีตัวเชื่อมหรือคนกลางทั้งนี้ สำหรับเรื่องสัมปทานรถไฟฟ้าสายสีเขียว เป็นอำนาจของ กทม. ที่จะดำเนินการ แนวทางแก้ไขคือรอการเจรจา และเข้าในที่ประชุม ครม. ว่าจะเห็นชอบในแนวทางนั้นหรือไม่ และเมื่อมีผู้ว่าฯ คนใหม่ และสภา กทม. ชุดใหม่ มาทำงาน รัฐมนตรีว่าการกระทรวงมหาดไทยจะแจ้ง ครม. ให้ยกเลิกข้อเสนอเดิม และพิจารณาข้อเสนอของผู้ว่าฯ ชัชชาติ พร้อมย้ำว่ากระทรวงมหาดไทยจะให้ความร่วมมือกับผู้ว่าฯ กทม. เพื่อยุติปัญหาสัมปทานรถไฟฟ้าสายสีเขียวที่ค้างคามานานอย่างไรก็ตาม พล.อ.อนุพงษ์ เชื่อมั่นว่า กรุงเทพมหานครจะพัฒนาระบบการปกครองไปได้ดี เพราะมีผู้ว่าฯ กทม. ที่มีความตั้งใจทำงาน ลงพื้นที่รับฟังปัญหาตลอด ทุกเรื่องก็ลงไปดูแลจัดการ เชื่อว่าผลจะต้องออกมาดีแน่นอนส่วนประเด็นที่กระแสนายชัชชาติมาแรง สะท้อนให้หลายจังหวัดเรียกร้องให้มีการเลือกตั้งผู้ว่าฯ นั้น พล.อ.อนุพงษ์ ยังไม่มีข้อคิดเห็นต่อเรื่องดังกล่าว โดยให้เหตุผลว่าเพราะประเด็นมันต่างกัน องค์กรปกครองส่วนท้องถิ่นเหมือนกรุงเทพมหานครมีหน้าที่บริการประชาชน แต่ในพื้นที่อื่นไม่ใช่หน้าที่นั้น เป็นหน้าที่ของผู้ว่าราชการจังหวัดทำหน้าที่เชื่อมต่ออำนาจจากส่วนกลางไปในพื้นที่ ยึดโยงกับพื้นที่ คนละอำนาจกัน จึงไม่ขอก้าวก่ายหรือให้ความเห็น
สะพัด! ประยุทธ์ พร้อมลุยการเมือง จ่อสมัครสมาชิก พปชร. กุมบังเหียนแทนบิ๊กป้อม|รายงานข่าวความเคลื่อนไหวภายในพรรคพลังประชารัฐ ระบุว่า เมื่อสุดสัปดาห์ที่ผ่านมา หลังจากมีการพิจารณาร่าง พ.ร.บ.งบประมาณรายจ่ายประจำปีงบประมาณ พ.ศ. 2566 วงเงิน 3.185 ล้านล้านบาท ผ่านวาระแรกไปแล้วนั้น พล.อ.ประยุทธ์ จันทร์โอชา นายกรัฐมนตรี และ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ ได้มีการพูดคุยถึงการทำงานการเมืองต่อจากนี้ในเบื้องต้นได้ข้อสรุปว่า พล.อ.ประยุทธ์ จะเข้ามาทำงานการเมืองเต็มตัว โดยจะสมัครเป็นสมาชิกพรรคพลังประชารัฐ และจะดำรงตำแหน่งหัวหน้าพรรคแทน พล.อ.ประวิตร พร้อมกับให้ พล.อ.ประวิตร ไปทำหน้าที่เป็นประธานที่ปรึกษาพรรคแทน ซึ่งระหว่างนี้รอจังหวะที่เหมาะสมให้พ้นเดือน ส.ค. ที่จะมีความชัดเจนในประเด็นการดำรงตำแหน่งนายกรัฐมนตรี 8 ปีไปก่อนนอกจากนี้ รายงานยังระบุด้วยว่า ภายหลังจากการพูดคุยกับนายกรัฐมนตรีแล้วนั้น พล.อ.ประวิตร ได้ไปทาบทามให้ ร.อ.ธรรมนัส พรหมเผ่า กลับมาร่วมงานกันที่พรรคพลังประชารัฐ ที่มีความพยามชักชวนมาแล้วก่อนหน้านี้ แต่ ร.อ.ธรรมนัส ตอบปฏิเสธทุกครั้ง โดยให้เหตุผลว่าโครงสร้างพรรคพลังประชารัฐเปลี่ยนไปแล้ว จึงไม่เห็นประโยชน์ที่จะกลับเข้าไปในพรรคอีกครั้งหนึ่งทั้งนี้ เมื่อช่วงสัปดาห์ที่ผ่านมามีรายงานอีกด้วยว่า นายเสกสกล อัตถาวงศ์ อดีตผู้ช่วยรัฐมนตรีประจำนายกรัฐมนตรี และนายสกลธี ภัททิยกุล อดีตสมาชิกและกรรมการบริหารพรรคพลังประชารัฐ ได้ไปพบกับ พล.อ.ประวิตร โดยมีการพูดคุยว่าจะกลับไปเป็นสมาชิกพรรคพลังประชารัฐอีกครั้งหนึ่ง หลังจากที่ทั้ง 2 คนลาออกจากพรรคไปก่อนหน้านี้แหล่งข่าวใกล้ชิดพรรคพลังประชารัฐให้ข้อมูลเพิ่มเติมว่า นายเสกสกล สมัครสมาชิกพรรคไปเรียบร้อยแล้ว โดยมีนายสันติ พร้อมพัฒน์ เลขาธิการพรรคพลังประชารัฐ ลงนามเซ็นรับรองเข้าพรรคแล้ว
ทัวร์ลงเพจประยุทธ์ ชาวเน็ตเยือนหลังแอดมินลืมปิดคอมเมนต์|ผู้ใช้อินเทอร์เน็ตจำนวนมากเข้าไปแสดงความเห็นใต้รูปโปรไฟล์ของเพจ ประยุทธ์ จันทร์โอชา Prayut Chan-o-cha เมื่อคืนวันจันทร์ (6 มิ.ย.) อย่างไม่หวาดไม่ไหว หลังจากพบว่าผู้ดูแล (แอดมิน) ของเพจดังกล่าวเปิดแสดงความคิดเห็นได้อีกครั้งคอมเมนต์ในรูปโปรไฟล์ของเพจเพิ่มขึ้นแทบวินาทีละคอมเมนต์เลยทีเดียว และความเห็นส่วนใหญ่ไปในทิศทางที่ต้องตีความ อย่างเช่น อักษรตัวเดียว และอักษรย่อ บางความเห็นก็เรียกร้องให้ลงจากตำแหน่งเสียที นอกจากนี้ยังมีบางความเห็นที่เข้ามาอ่านคอมเมนต์เพื่อความบันเทิงด้วยอย่างไรก็ตาม โพสต์อื่นในเพจยังคงปิดกั้นการแสดงความเห็นเช่นเดิมเพจอย่างเป็นทางการของ พลเอก ประยุทธ์ จันทร์โอชา เคยเปิดให้แสดงความเห็นมาเรื่อย จนกระทั่งเมื่อเดือน พ.ค. 2564 ก็มีผู้เข้าไปวิจารณ์อย่างหนักเกี่ยวกับการจัดการวัคซีนป้องกันโรคโควิด-19 อย่างหนักจนปิดแสดงความเห็น ก่อนเผลอเปิดเมื่อมีการเปลี่ยนรูปโปรไฟล์เพจเมื่อเดือน พ.ย. ปีเดียวกัน และปิดมาจนถึงเมื่อไม่นานมานี้การเคลื่อนไหวนี้มีขึ้นท่ามกลางกระแสข่าวสะพัดว่า พล.อ.ประยุทธ์ อาจเปิดตัวในฐานะสมาชิกพรรคพลังประชารัฐ ที่ทำให้มีการคาดการณ์กันว่าต้องการลงชิงตำแหน่งนายกรัฐมนตรีอีกสมัยในการเลือกตั้งครั้งต่อไปอย่างช้าที่สุดในปี 2566
นายกฯ บอกยังไม่คิดไกลนั่งหัวหน้าพรรค พปชร. ขอประคองรัฐบาลอยู่ครบวาระก่อน|วันนี้ (7 มิ.ย.) พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวถึงกรณีกระแสข่าวเตรียมเป็นหัวหน้าพรรคพลังประชารัฐแทน พล.อ.ประวิตร วงษ์สุวรรณ รองนายกรัฐมนตรี ว่า ตนเพิ่งได้ยินข่าวเมื่อช่วงเช้าวันนี้เหมือนกัน ไม่รู้ว่าได้แหล่งข่าวกันมาจากไหน ซึ่งไม่ได้มีอะไรทั้งสิ้นและยังทำงานอยู่เหมือนเดิม ทุกอย่างกำลังเดินหน้าไปได้ด้วยดี ก็ตอบได้แค่นี้ เพราะไม่รู้ข่าวนี้มาจากไหน ยังไม่ทราบเลยเมื่อถามว่า มีคำตอบในใจแล้วหรือไม่ว่าจะตัดสินใจไปต่อโดยการนำทัพเองในการเลือกตั้งครั้งหน้า นายกรัฐมนตรี กล่าวว่า “ผมยังไม่คิดไปไกลขนาดนั้น คิดแค่ว่าจะทำยังไงประคับประคองรัฐบาลนี้ให้ครบวาระ ในวันหน้าก็เป็นอีกเรื่องหนึ่ง อันนี้ก็ขึ้นอยู่กับประชาชนนะจ๊ะ”นอกจากนี้ นายกรัฐมนตรี ยังกล่าวถึงเสถียรภาพรัฐบาลหลังผ่านการพิจารณาร่าง พ.ร.บ.งบประมาณรายจ่ายประจำปีงบประมาณ 2566 ว่า ก็ยังไม่เห็นมีปัญหาอะไร ซึ่งจากการอภิปรายในสภาทุกคนก็ช่วยกันดีในเรื่องงบประมาณ ทำให้มีมติเห็นชอบมากกว่า ซึ่งหลังจากนี้ก็เป็นเรื่องของคณะกรรมาธิการฯ ในการพิจารณารายละเอียดขณะที่เมื่อช่วงเช้าที่ผ่านมา พล.อ.ประวิตร วงษ์สุวรรณ รองนายกรัฐมนตรี กล่าวถึงกระแสข่าว พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม จะไปสมัครเป็นสมาชิกพรรคพลังประชารัฐ ว่า ให้ไปถามคนที่ปล่อยข่าวเองเมื่อถามว่าจะมีความเป็นไปได้หรือไม่นั้น พล.อ.ประวิตร กล่าวว่า ไม่รู้ ผู้สื่อข่าวจึงถามต่อว่า มีความจำเป็นหรือไม่ หากต้องเป็นแคนดิเดตนายกรัฐมนตรีของพรรคพลังประชารัฐ ก็ยังคงได้คำตอบเช่นเดิมว่า ไม่รู้ รวมถึงคำถามว่าจะเป็นหัวหน้าพรรคพลังประชารัฐตลอดไปหรือไม่ พล.อ.ประวิตร ก็ตอบว่า "ไม่รู้" เช่นกันทั้งนี้ เมื่อถามย้ำว่า พล.อ.ประยุทธ์ จะต้องเข้าไปคุมพรรคพลังประชารัฐจริงหรือไม่ พล.อ.ประวิตร ไม่ตอบคำถามดังกล่าว เพียงแต่บอกว่า "ยังเหลือเวลาอีกนาน"
ครม.เคาะส่งร่าง พ.ร.บ.คู่ชีวิต ให้สภาพิจารณา เปิดทางคู่รักเพศเดียวกันจดทะเบียน|วันนี้ (7 มิ.ย.) นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.) ว่า ครม.เห็นชอบร่างพระราชบัญญัติคู่ชีวิต พ.ศ. .... และร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ (ฉบับที่ ..) พ.ศ. .... ที่สํานักงานคณะกรรมการกฤษฎีกาตรวจพิจารณาแล้ว ตามที่กระทรวงยุติธรรมเสนอ เพื่อเป็นกฎหมายที่รองรับความสัมพันธ์ของการอยู่ร่วมกันเป็นครอบครัวระหว่างบุคคลเพศเดียวกัน โดยมีการอุปการะเลี้ยงดูและมีความสัมพันธ์ในด้านอื่นๆ ไม่แตกต่างไปจากคู่สมรสทั้งนี้ กระทรวงยุติธรรมได้ดำเนินการรับฟังความคิดเห็นครอบคลุมทุกกลุ่มในทุกมิติเรียบร้อยแล้ว โดยกลุ่มผู้มีความหลากหลายทางเพศต้องการกฎหมายที่รับรองสิทธิในการก่อตั้งครอบครัว และผู้แทนกลุ่มศาสนาพุทธ ศาสนาคริสต์ และศาสนาอิสลาม ไม่ขัดข้องต่อกฎหมายดังกล่าว เพราะเข้าใจว่าประเทศไทยเป็นสังคมพหุวัฒนธรรม ซึ่งร่างกฎหมายทั้ง 2 ฉบับ มีรายละเอียดดังนี้ร่างพระราชบัญญัติคู่ชีวิต พ.ศ. .... ฉบับนี้ ให้สิทธิและหน้าที่คู่ชีวิต เช่น1) หน้าที่ในการอุปการะเลี้ยงดูซึ่งกันและกัน2) อำนาจจัดการแทนผู้เสียหายในคดีอาญาเช่นเดียวกับสามีหรือภริยา3) สิทธิรับบุตรบุญธรรมร่วมกัน4) สิทธิรับมรดกในฐานะทายาทโดยธรรม5) สิทธิและหน้าที่ในการเป็นผู้อนุบาลหรือผู้พิทักษ์ หากอีกฝ่ายเป็นคนไร้ หรือเสมือนไร้ความสามารถ6) สิทธิเซ็นยินยอมให้รักษาพยาบาลอีกฝ่าย และ7) สิทธิจัดการศพสำหรับสาระสำคัญของร่าง พ.ร.บ.คู่ชีวิต อาทิ1. คู่ชีวิต หมายถึง บุคคลสองคนซึ่งเป็นเพศเดียวกันโดยกำเนิด และได้จดทะเบียนคู่ชีวิตตาม พ.ร.บ.นี้2. กำหนดให้ศาลที่มีอำนาจพิจารณาพิพากษาคดีเยาวชนและครอบครัว มีอำนาจพิจารณาพิพากษาคดีตาม พ.ร.บ.นี้ 3. การจดทะเบียนคู่ชีวิตจะทำได้ต่อเมื่อบุคคลทั้งสองฝ่ายยินยอม มีอายุ 17 ปีบริบูรณ์ และทั้งสองมีสัญชาติไทย หรือฝ่ายใดฝ่ายหนึ่งมีสัญชาติไทย รวมทั้งกำหนดบุคคลต้องห้ามไม่ให้จดทะเบียนคู่ชีวิต เช่น ทั้งสองคนเป็นญาติสืบสายโลหิตกัน เป็นพี่น้องร่วมบิดามารดาหรือร่วมแต่บิดาหรือมารดา เป็นต้น4. กรณีที่ผู้เยาว์จะจดทะเบียนคู่ชีวิต ต้องได้รับความยินยอมของบิดา มารดา ผู้รับบุตรบุญธรรม ผู้ปกครอง หรือศาล และเมื่อจดทะเบียนคู่ชีวิตแล้วผู้เยาว์ย่อมบรรลุนิติภาวะ 5. กำหนดบทบัญญัติเพื่อรองรับลักษณะความสัมพันธ์ของคู่ชีวิต เช่น ต้องอยู่ร่วมกันเป็นครอบครัวและช่วยเหลืออุปการะเลี้ยงดูกันตามความสามารถและฐานะของตน 6. คู่ชีวิตมีอำนาจจัดการแทนผู้เสียหายเช่นเดียวกับสามีหรือภริยา และมีอำนาจดำเนินคดีต่างผู้ตายต่อไปเช่นเดียวกับสามีหรือภริยาตามประมวลกฎหมายวิธีพิจารณาความอาญา (ป. วิ อาญา)7. ทรัพย์สินระหว่างคู่ชีวิต แบ่งเป็นสินส่วนตัวและทรัพย์สินร่วมกัน 8. การสิ้นสุดการเป็นคู่ชีวิต คู่ชีวิตย่อมสิ้นสุดลงด้วยความตาย ศาลพิพากษาให้เพิกถอน หรือการเลิกการเป็นคู่ชีวิต รวมทั้งกำหนดเหตุฟ้องเลิกการเป็นคู่ชีวิต เช่น คู่ชีวิตฝ่ายใดฝ่ายหนึ่งอุปการะเลี้ยงดูหรือยกย่องผู้อื่นฉันคู่ชีวิต ประพฤติชั่ว ทำร้าย ทรมานร่างกายหรือจิตใจ จงใจละทิ้งอีกฝ่ายหนึ่งไปเกิน 1 ปี9. บุตรบุญธรรม เมื่อคู่ชีวิตได้ปฏิบัติตามเงื่อนไขใน พ.ร.บ.นี้ และ ป.พ.พ. แล้ว สามารถรับบุตรบุญธรรมได้ รวมทั้งคู่ชีวิตฝ่ายหนึ่งจะจดทะเบียนรับผู้เยาว์ซึ่งเป็นบุตรบุญธรรมของคู่ชีวิตอีกฝ่ายหนึ่งมาเป็นบุตรบุญธรรมของตนด้วยก็ได้ 10. เมื่อคู่ชีวิตฝ่ายใดฝ่ายหนึ่งตาย ให้คู่ชีวิตอีกฝ่ายหนึ่งมีสิทธิและหน้าที่เช่นเดียวกับคู่สมรสตามบทบัญญัติใน ป.พ.พ.ว่าด้วยมรดก 11. กำหนดให้นำบทบัญญัติใน ป.พ.พ.ว่าด้วยคู่สมรส ครอบครัว และบุตรบุญธรรม มาใช้บังคับแก่คู่ชีวิตด้วยโดยอนุโลมในบางกรณีนางสาวรัชดา กล่าวด้วยว่า ร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ (ฉบับที่ ..) พ.ศ. .... มีสาระสำคัญ ดังนี้ทั้งนี้ สิทธิที่เกี่ยวข้องกับการเป็นคู่ชีวิตในกฎหมายฉบับอื่นๆ จะมีการศึกษาเพิ่มเติมเพื่อปรับปรุงแก้ไขต่อไป ภายหลังจากร่าง พ.ร.บ.นี้ มีผลบังคับใช้
เลขาฯ โอด "ชัชชาติ" ปลุกตอนตี 5 "ปารีณา" เกทับทำไมต้องปลุก ลูกน้องบิ๊กตู่ตื่นเช้าทุกคน|เลขาฯ โอด "ชัชชาติ" ปลุกตอนตี 5 ชุดกากีตัดใหม่ยังไม่ได้ซัก "ปารีณา" สงสัย ทำไมต้องปลุก เกทับลูกน้องบิ๊กตู่ตื่นเช้าทุกคนจากกรณีเมื่อวันที่ 6 มิ.ย.65 นายภิมุข สิมะโรจน์ เลขานุการ นายชัชชาติ สิทธิพันธุ์ ผู้ว่าราชการกรุงเทพมหานคร โพสต์เฟซบุ๊ก ถูกปลุกตั้งแต่ ตี 5 เพื่อมาประชุมกับนายชัชชาติในตอนเช้า โดยที่ยังไม่ทันได้ซักชุดกากี ที่เพิ่งตัดมาใหม่ ข้อความระบุว่า "โดนปลุกตั้งแต่ตี 5 มีเรื่องหารือก่อนประชุมเช้า ชุดก็ใส่ครั้งแรกยังไม่ซักเลย จากประธานสู่เลขาฯ จะรอดมั้ยเนี้ย…ยังดีไม่ตี 4"ช่วงเย็นวันเดียวกันนี้ 6 มิถุนายน หลังการประชุมร่วมกับองค์กรต้านโกง ผศ.ดร.ทวิดา กมลเวชช รองผู้ว่าฯ กทม. ที่ดูแลด้านภัยพิบัติและสาธารณสุข กล่าวผ่านไลฟ์ของเพจ “ชัชชาติ สิทธิพันธุ์” ว่า “เมื่อคืนกว่าจะเสร็จดึกดื่น ตี 5 ผู้ว่าฯ ปลุกแล้วค่ะ อันนี้ขอบอกแฟนคลับ”ขณะที่ เลขาฯ ภิมุข บอกว่า “จริงๆ ไม่ได้มีอะไร ท่านผู้ว่าฯไลน์มาถามว่าประชุมเรียบร้อยหรือไม่ ท่านไม่ได้ปลุกอะไรเลย เป็นการส่งข้อความมาทิ้งเอาไว้”  ระหว่างนั้น ชัชชาติ เดินเข้าพอดีจึงถามว่า “เฮ้ย ท่านเลขาแซวอะไรผมเหรอ แซวอะไรผม” ทำให้ภิมุขหัวเราะ ก่อนตอบว่า “อาจารย์ ตามสบายนะครับ ปลุกได้เลยนะครับ ไม่มีปัญหา”ต่อมา (7 มิ.ย.65) น.ส.ปารีณา ไกรคุปต์ อดีต ส.ส.ราชบุรี พรรคพลังประชารัฐ ได้ได้แชร์ภาพข่าวของ นายภิมุข สิมะโรจน์ โดยระบุว่า"เป็น #เรื่องปกติ ที่ผู้นำจะต้องตื่นเช้าเพื่อมาทำงานให้ประชาชน แต่.. #เรื่องไม่ปกติ คือทำไมต้องปลุกเลขา หรือทำไมต้องให้เจ้านายไลน์มาเตือนด้วย #ปารีณาสงสัย ลูกน้องพลเอกประยุทธ..ตื่นเช้ามาก..ทุกคน ไม่ต้องตาม ไม่ต้องเตือนค่ะ"
ก้าวไกลวอน ส.ส. ทุกพรรค โหวตสมรสเท่าเทียม จารึกเป็นประวัติศาสตร์|พรรคก้าวไกลเผยแพร่จดหมายฉบับหนึ่งผ่านเว็บไซต์ของพรรคเมื่อวันอังคาร (7 มิ.ย.) ถึงเพื่อนสมาชิกสภาผู้แทนราษฎร (ส.ส.) ทุกพรรคการเมือง เรียกร้องให้ออกเสียงเห็นชอบร่างแก้ไขประมวลกฎหมายแพ่งและพาณิชย์เกี่ยวกับการสมรส เพื่อให้สิทธิคู่รักทุกเพศสมรสกันอย่างเท่าเทียม ในวันพุธ (8 มิ.ย.)"สำหรับพรรคการเมืองและนักการเมือง เราขอเชิญชวนให้เพื่อนๆ ผู้แทนราษฎรจากทุกพรรคการเมืองร่วมโหวตรับร่างกฎหมายฉบับนี้" พรรคก้าวไกล ระบุ"ไม่ใช่เพื่อให้คนกลุ่มใดกลุ่มหนึ่งได้ประโยชน์ แต่เพื่อสร้างสังคมที่ทุกคนเสมอภาคเท่าเทียมกันมากขึ้น ไม่ถูกเลือกปฏิบัติจากกฎหมายที่ไม่เป็นธรรม อันถือเป็นหน้าที่หลักในงานนิติบัญญัติของผู้แทนราษฎร"พรรคก้าวไกลยังเรียกร้องให้เพื่อน ส.ส. เลือกอยู่ข้างประวัติศาสตร์ที่ถูกต้อง เพราะทุกสิ่งทุกอย่างที่ตัดสินใจไปจะถูกบันทึกไว้ในหน้าประวัติศาสตร์ร่างแก้ไขกฎหมายดังกล่าว ที่เรียกกันว่า สมรสเท่าเทียม เคยเข้าสู่สภาผู้แทนราษฎรครั้งล่าสุดเมื่อหลายเดือนที่ผ่านมา แต่ยังไม่ทันได้พิจารณา รัฐบาลก็ขอนำร่างกฎหมายนี้ไปศึกษาก่อนเป็นระยะเวลา 60 วัน และมีกำหนดเข้าสู่การพิจารณาอีกครั้งในวันพุธ (8 มิ.ย.)การเคลื่อนไหวนี้เกิดขึ้นหลังจากคณะรัฐมนตรีมีมติในช่วงที่ผ่านมาของวันเดียวกันนี้ ให้กระทรวงยุติธรรมผลักดันร่างพระราชบัญญัติคู่ชีวิตเข้าสู่การพิจารณาของสภาผู้แทนราษฎร พร้อมกับร่างแก้ไขกฎหมายเกี่ยวกับการสมรสดังกล่าว ท่ามกลางการจับตามองจากผู้ใช้อินเทอร์เน็ตและผู้ที่สนับสนุนสิทธิของคนเพศหลากหลาย (LGBTQ+)
#ไม่เอาพรบคู่ชีวิต สนั่นทวิตเตอร์ หนุนสมรสเท่าเทียมให้สิทธิ์ทุกรักเท่ากัน|แฮชแท็ก #ไม่เอาพรบคู่ชีวิต ได้รับการพูดถึงอย่างมากในหมู่ผู้ใช้เว็บไซต์ทวิตเตอร์ในไทยเมื่อวันอังคาร (8 มิ.ย.) ต่อเนื่องมาถึงวันพุธ (9 มิ.ย.) เพื่อแสดงการคัดค้านความพยายามของรัฐบาลในการผลักดันร่างพระราชบัญญัติคู่ชีวิตเพื่อใช้กับคู่รักกลุ่มเพศหลากหลายการแสดงเสียงคัดค้านนี้เกิดขึ้นหลังจากคณะรัฐมนตรีมีมติเมื่อวันอังคาร (7 มิ.ย.) เห็นชอบให้กระทรวงยุติธรรมนำร่าง พ.ร.บ. คู่ชีวิต ดังกล่าวเข้าสู่การพิจารณาของสภาผู้แทนราษฎร ทั้งที่ร่างแก้ไขประมวลกฎหมายแพ่งและพาณิชย์ ที่พรรคก้าวไกลผลักดัน หรือที่เรียกกันว่า ร่างกฎหมายสมรสเท่าเทียม กำลังกลับเข้าสู่การพิจารณาของสภาฯ ในวันพุธ (8 มิ.ย.)แม้ร่างกฎหมายทั้งคู่ชีวิตและสมรสเท่าเทียม มุ่งให้สิทธิแก่คู่รักเพศหลากหลาย แต่ผู้ใช้อินเทอร์เน็ตมองว่า ร่าง พ.ร.บ. คู่ชีวิต ยังคงทำให้คู่รักกลุ่มเพศหลากหลายเป็น "พลเมืองชั้น 2" หรือยังถูกกีดกันออกจากการสมรสอยู่ดี ดังนั้นจึงไม่ได้รับสิทธิตามกฎหมายต่างๆ เท่ากับคู่รักชายหญิงที่จดทะเบียนสมรสกันด้วยไม่ใช่แค่นั้น ร่าง พ.ร.บ. คู่ชีวิต ยังไม่ได้พูดถึงหลายประเด็นที่ร่างกฎหมายสมรสเท่าเทียมของพรรคก้าวไกลพูดถึง ตั้งแต่การหมั้น เรื่อยไปถึงการอุ้มบุญความเห็นหนึ่งในโลกออนไลน์มองว่า การผลักดัน พ.ร.บ คู่ชีวิต ยิ่งตอกย้ำความไม่เท่าเทียมกันไปอีกอีกความเห็นหนึ่งตั้งข้อสังเกตว่า คู่ชีวิตออกมาเพื่อประจานคนหลากหลายทางเพศให้หนักขึ้นอย่างนั้นหรือส่วนชาวเน็ตอีกคนมองว่า ถ้าใช้คู่ชีวิต ก็ต้องตามไปแก้กฎหมายอีกหลายฉบับ สู้แก้ประมวลแพ่งและพาณิชย์ครั้งใหญ่ครั้งเดียวไม่ดีกว่าหรือ
"นารี ตัณฑเสถียร" รับตำแหน่งอัยการสูงสุด สร้างประวัติศาสตร์ผู้หญิงคนแรก|วันนี้ (8 มิถุนายน 2565) ที่ประชุม ก.อ. มีมติเอกฉันท์เห็นชอบให้ นางสาวนารี ตัณฑเสถียร อธิบดีอัยการ สำนักงานที่ปรึกษากฎหมาย ดำรงตำแหน่งอัยการสูงสุดคนใหม่ ทั้งนี้ สืบเนื่องจากนายสิงห์ชัย ทนินซ้อน อัยการสูงสุดคนปัจจุบันจะมีอายุครบ 65 ปีบริบูรณ์ ในปีงบประมาณ พ.ศ. 2565 นี้ ซึ่งตามกฎหมายจะต้องพ้นจากตำแหน่งอัยการสูงสุดไปดำรงตำแหน่งอัยการอาวุโส ตามความในมาตรา 39 แห่งพระราชบัญญัติระเบียบข้าราชการฝ่ายอัยการ พ.ศ. 2553 สำหรับขั้นตอนต่อไป สำนักงานอัยการสูงสุดจะดำเนินการตามขั้นตอนของพระราชบัญญัติองค์กรอัยการและพนักงานอัยการ พ.ศ. 2553 มาตรา 10 โดยจะมีหนังสือกราบเรียนประธานวุฒิสภา เพื่อให้นำเข้าที่ประชุมวุฒิสภาพิจารณาให้ความเห็นชอบ และเมื่อได้รับความเห็นชอบจากวุฒิสภาแล้วก็จะนำความขึ้นกราบบังคมทูล เพื่อทรงพระกรุณาโปรดเกล้าฯ ต่อไปนางสาวนารี ตัณฑเสถียร ว่าที่อัยการสูงสุด คนที่ 17 สําเร็จการศึกษานิติศาสตรบัณฑิต จุฬาลงกรณ์มหาวิทยาลัย และเนติบัณฑิตไทย ปริญญาโทด้านกฎหมายเปรียบเทียบ Howard University, Wash, DC USA ปริญญาโทด้านกฎหมายระหว่างประเทศ The American University Wash, DC USA และปริญญาโทด้านกฎหมายการให้ความร่วมมือทางอาญาระหว่างประเทศ Vrije University of Brussel, Belgium (ทุนรัฐบาลเบลเยียม)สำหรับประวัติการทำงานของนางสาวนารี ตัณฑเสถียร เริ่มทำงานปี พ.ศ. 2528 ในสำนักงานคดีอาญาธนบุรี สำนักงานคดีอาญา สำนักงานอัยการสูงสุด และสำนักงานที่ปรึกษากฎหมาย โดยทำหน้าที่ให้คำปรึกษากฎหมายแก่หน่วยงานภาครัฐ และเจรจา ตรวจร่างสัญญาภาครัฐ พ.ศ. 2553 เป็นอาจารย์ (พิเศษ) คณะนิติศาสตร์ จุฬาลงกรณ์มหาวิทยาลัย พ.ศ. 2554 เคยดำรงตำแหน่งเลขานุการรองอัยการสูงสุด (นายตระกูล วินิจนัยภาค), เลขานุการอัยการสูงสุด และปัจจุบันดำรงตำแหน่ง อธิบดีอัยการ สำนักงานที่ปรึกษากฎหมายตลอดระยะเวลาที่ผ่านมามีผลงานโดดเด่น อาทิ คดีเพชรซาอุฯ คดีฆ่าเจ้าหน้าที่การทูตซาอุฯ สัญญาเกี่ยวกับพลังงาน สัญญาเกี่ยวกับการพัฒนาพื้นที่เชิงพาณิชย์ สัญญาร่วมลงทุน สัญญาการจัดหาวัคซีนและ ยารักษาโรคระบาดโควิด-19 และได้รับเลือกเป็น ก.อ. ผู้ทรงคุณวุฒิ (ประเภทข้าราชการอัยการชั้น 5 ขึ้นไป) 2 สมัย
ผู้ว่าฯ ชัชชาติ ลั่นลุยเต็มที่! ประชุมร่วมนครบาล สรุป 5 ข้อแก้ปัญหาจราจรใน กทม.|วันนี้ (8 มิ.ย.) นายชัชชาติ สิทธิพันธ์ุ ผู้ว่าราชการกรุงเทพมหานคร เปิดเผยภายหลังหารือร่วมกับกองบัญชาการตำรวจนครบาลถึงแนวทางการแก้ไขปัญหาการจราจรในพื้นที่กรุงเทพมหานคร ว่า วันนี้ กทม.ได้หารือร่วมกับกองบัญชาการตำรวจนครบาล โดยมี พล.ต.ต.จิรสันต์ แก้วแสงเอก รองผู้บัญชาการตำรวจนครบาล ซึ่งรับผิดชอบการจราจรปัจจุบันการจราจรเป็นเรื่องด่วนที่คนกรุงเทพฯ บ่นกันเยอะ โดยเฉพาะโรงเรียนเปิดเต็มที่แล้ว และมีเรื่องฝนตกด้วย จึงมาหารือกับกองบังคับการตำรวจจราจรที่ บก.02 ซึ่งเป็นศูนย์บัญชาการจราจร ที่ประชุมได้ข้อสรุป 5 ข้อ ดังนี้1. ต้องมีความร่วมมือกันอย่างเข้มข้นของทุกหน่วยงาน เพราะเรื่องจราจรของกรุงเทพฯ มีหน่วยงานที่เกี่ยวข้องมากถึง 30 หน่วยงาน ทั้ง กทม. และตำรวจจราจร ซึ่งเป็นหน่วยงานหลัก รวมถึงหน่วยงานอื่น เช่น กระทรวงคมนาคม ขสมก. รถไฟฟ้า การทางพิเศษแห่งประเทศไทย ต้องมีความร่วมมือกันส่วนใดส่วนหนึ่งให้สำเร็จให้ได้2. จัดตั้งศูนย์บัญชาการร่วม ปัจจุบันมีอยู่ที่ บก.02 แต่การปฏิบัติยังไม่เข้มแข็งมาก ต่อไปก็จะมีเจ้าหน้าที่ของ กทม. มาร่วมปฏิบัติการด้วย เพราะปัญหาการจราจรติดขัดนั้นเกี่ยวเนื่องกับ กทม. เช่น น้ำท่วม ต้นไม้ล้ม หรือหน่วยงานอื่น เช่น ขสมก. ที่มีรถเมล์เสีย ขณะเดียวกันจะมีเจ้าหน้าที่เทศกิจไปช่วยอำนวยจราจร ช่วยแก้ปัญหาอย่างเร่งด่วน โดย กทม. จะรับผิดชอบในการทำแผนที่จุดติดซ้ำซาก จุดที่ติดมากๆ นำมาประชุมวิเคราะห์ประสานงานหาทางแก้ไขร่วมกัน โดยจะเริ่มทำทันทีเพราะจะเป็นทางที่ช่วยแก้หรือบรรเทาปัญหาได้ โดยผู้บริหารฯ จะมีการหารือร่วมกันทุกเดือนเพื่อดูความก้าวหน้าในการแก้ไขปัญหา3. เรื่องเทคโนโลยีซึ่งถือว่าสำคัญ เพราะปัจจุบันกล้อง CCTV ของกทม. ที่นำมาใช้ดูแลจราจรที่ บก.02 มีแค่ 100 กว่ากล้อง จากที่กล้องทั้งหมดของกทม. มี 50,000 กว่ากล้อง ในส่วนของการจัดการจราจรใช้ตำรวจที่สี่แยก ซึ่งจะไม่เห็นภาพรวม ปัจจุบันเทคโนโลยีก้าวหน้าไปมากแล้ว เราควรจะมีระบบที่เห็นภาพรวมของการจราจรทั้งกรุงเทพฯ บริหารจัดการไฟจราจรกึ่งออโตเมติก มีคนประจำจุดช่วยดูแลบางเรื่อง การจัดการโดยตัดสินใจในภาพรวมจะช่วยให้สามารถใช้ถนนและสี่แยกได้อย่างมีประสิทธิภาพมากขึ้น โดยจะตั้งคณะทำงานร่วมกันในการทำระบบเทคโนโลยีที่จะมาปรับปรุงการบริหารการจราจร เรียกระบบ Intelligent Traffic Management System (ITMS) ซึ่งทางตำรวจได้มีการศึกษาในเบื้องต้นแล้ว แต่ยังไม่ได้รับงบประมาณ ด้าน กทม. มีระบบ Area Traffic Control (ATC) ดูเฉพาะทางแยก จะนำมารวมกัน ในคณะทำงานจะมีเจ้าหน้าที่ตำรวจ กรุงเทพมหานคร กระทรวงคมนาคม ร่วมพิจารณาระบบที่จะติดตั้งเพื่อบริหารจัดการไฟจราจรทั้งระบบให้มีประสิทธิภาพ กำหนดเป้าหมายศึกษาให้เสร็จใน 1 ปี และเริ่มดำเนินการติดตั้ง4. เรื่องความปลอดภัย จากกรณีหมอกระต่าย มีข้อกังวลเรื่องความปลอดภัยตามทางม้าลาย ซึ่ง กทม. ดูด้านกายภาพ แต่เรื่องสำคัญคือการจำกัดความเร็วบนถนนใน กทม. ซึ่งปัจจุบันยังไม่มีการจำกัดความเร็วอย่างเหมาะสมทุกเส้นทาง กทม. ก็จะนำข้อมูลความเสี่ยงจุดที่เกิดอุบัติเหตุบ่อยครั้ง มาวิเคราะห์ความเร็วจุดที่ต้องต่ำกว่า 80 กม./ชม. โดยนำมาหารือกับ บช.น. เพื่อกำหนดควบคุมความเร็ว ลดความเร็วในเมือง ชุมชน และเส้นทางที่มีความเสี่ยงเกิดอุบัติเหตุ สามารถทำได้ทันทีในอำนาจของ กทม. ร่วมกับ บช.น. ในการกำหนดความเร็วเพื่อให้เกิดความปลอดภัย5. เรื่องรถจักรยานยนต์ ปัจจุบันมีจำนวนเพิ่มขึ้นมากเป็นส่วนหนึ่งของระบบขนส่ง ต้องหาแนวทางที่จะทำให้เกิดความปลอดภัย เช่น ทำเลนจักรยานยนต์ หรือ ทำจุดจอดก่อนถึงสี่แยก แยกจากรถยนต์ ต้องหารือวิศวกรรมจราจรถึงแนวทางที่เหมาะสม เพื่อลดอันตรายของผู้ขับขี่รถจักรยานยนต์ด้วยผู้ว่าราชการกรุงเทพมหานคร กล่าวต่อไปว่า ทั้งนี้ หน่วยงานที่ดูแลในเรื่องที่เกี่ยวข้องกับการจราจรมีมากถึง 37 หน่วยงาน แบ่งความรับผิดชอบเป็นหลายส่วน เช่น กทม. ดูแลโครงสร้างพื้นฐานส่วนหนึ่ง เช่น ไฟจราจร ถนน สะพาน ป้ายรถเมล์ เป็นต้น และโครงสร้างพื้นฐาน เหล่านี้ก็กระจายความรับผิดชอบไปยังอีกหลายหน่วยงานในสังกัด กทม. ทั้งสำนักโยธา สำนักการจราจรและขนส่ง เป็นต้น กองบังคับการตำรวจจราจร ดูแลเรื่องการบริหารจัดการจราจร จับ/ปรับผู้กระทำผิด หน่วยงานอื่นๆ เช่น กรมการขนส่งทางบก ดูแลเรื่องสภาพรถ ใบอนุญาตยานพาหนะ กรมทางหลวงชนบท ดูแลสะพานและถนน เป็นต้นที่ผ่านมา หน่วยงานที่ทำงานด้านจราจรข้างต้นยังคงบริหารจัดการแยกส่วน ต่างฝ่ายต่างดำเนินการตามขอบเขตอำนาจของตนเอง แม้มีการจัดการประชุมร่วมกัน แต่ประชุมเป็นครั้งๆ ไปตามนัดหมาย ไม่มีศูนย์กลางที่ทุกหน่วยงานเข้ามาร่วมกันบริหารเป็นประจำ จึงส่งผลให้การแก้ไขปัญหาจราจรล่าช้า และไม่ได้รับการจัดการปัญหาอย่างเหมาะสมทันทีดังนั้น กทม.จะจัดตั้งศูนย์ควบคุมสั่งการจราจรกลาง (Command Center) ร่วมกับกองบังคับการตำรวจจราจร (สำนักงานตำรวจแห่งชาติ) และหน่วยงานที่เกี่ยวข้อง เพื่อให้การบริหารการจราจรเกิดการบูรณาการระหว่างหน่วยงาน จัดการจราจรโดยภาพรวมอย่างมีประสิทธิภาพ สอดประสานเป็นเนื้อเดียวกัน ไร้รอยต่อ โดยจัดตัวแทนเจ้าหน้าที่ กทม. เข้าร่วมทำงานกับตำรวจอย่างใกล้ชิด“สัปดาห์หน้าจะลงพื้นที่ไปในจุดที่มีปัญหาการจราจร เชื่อว่าจากนี้ไปจะเห็นการเปลี่ยนแปลงที่ดีขึ้น ต้องขอความร่วมมือพี่น้องประชาชนช่วยกันเคารพกฎจราจร มีวินัยจราจรด้วย แม้จะเป็นจุดเล็กๆ แต่ก็ทำให้เกิดปัญหาจราจรได้ ภาครัฐลุยเต็มที่ ทุกอย่างจะดีขึ้นได้” ผู้ว่าฯ ชัชชาติ กล่าว
มิ่งขวัญ ประกาศเตรียมตั้งพรรคการเมืองใหม่ ชื่อ "โอกาสไทย"|นายมิ่งขวัญ แสงสุวรรณ์ อดีตสมาชิกสภาผู้แทนราษฎร (ส.ส.) และอดีตรองนายกรัฐมนตรี กล่าวเมื่อวันพุธ (8 มิ.ย.) ว่าเตรียมตั้งพรรคการเมืองชื่อ "โอกาสไทย"พรรคดังกล่าวใช้โลโก้สีเขียวสด ที่แทนการเกษตรหรือกสิกรรม ซึ่งเป็นอาชีพของคนจำนวนมากของคนไทย ส่วนสีชมพูหมายถึงความทันสมัยและซอฟต์เพาเวอร์การเคลื่อนไหวนี้เกิดขึ้นหลังจากนายมิ่งขวัญลาออกจากการเป็น ส.ส. เมื่อช่วงที่ผ่านมาของปีนี้ เพราะตนมองว่าสภาพการเมืองที่เป็นอยู่นั้นไม่ตอบโจทย์ปัญหาของประเทศ และยังทำให้คนรวยไม่กี่คนมีความสุขขณะที่คนจำนวนมากไม่ได้รับโอกาสนายมิ่งขวัญกล่าวต่อไปว่า การตั้งพรรคโอกาสไทย เป็นการตอกย้ำความตั้งใจของตนว่าต้องการสร้างโอกาสเพื่อคนไทยทุกคนอย่างแท้จริง"ผมเน้นนะวันนี้ประเทศไทยกำลังอยู่ในภาวะวิกฤตเศรษฐกิจ"นายมิ่งขวัญ พูดต่อไปว่าขณะนี้คนไทยจำนวนมากเผชิญกับวิกฤตเศรษฐกิจ ต่างจากวิกฤตต้มยำกุ้งปี 2540 ที่เป็นวิกฤตของคนมีฐานะ ซึ่งครั้งนี้เกิดจากโควิด-19 และสงครามระหว่างรัสเซียและยูเครนที่ส่งผลให้ราคาพลังงานและสินค้าเกษตรเพิ่มสูงขึ้น ทำให้ค่าครองชีพพุ่งสูงขึ้นทั่วโลก แต่เมื่อประกอบกับการบริหารประเทศของรัฐบาลชุดปัจจุบันทำให้ประเทศไทยตกอยู่ในความ "ทุกข์" มากกว่าหลายประเทศ"วันนี้เราจะอยู่กันไม่ได้นะ หลายบริษัทหลายหน่วยงาน ก็ต้องปิดตัวเองลงนะฮะ วันนี้พฤติกรรมที่เราไม่เคยเจอ ท่านอาจจะไม่ได้ติดตามหรือติดตามก็แล้วแต่ เหมือนที่ผมเห็นอะ ท่านเชื่อไหมว่าต่างจังหวัดมีคนตั้งข้อสังเกตว่ามีคนหนุ่มคนสาวไปเดินเยอะแยะไปหมด ท่านว่าทำไม เขาตกงานไง เขาไม่มีงานทำ ฐานที่มั่นที่ดีที่สุดคือการกลับไปอยู่ในภูมิลำเนาเดิม อย่างน้อยก็มีข้าวกิน" นายมิ่งขวัญ กล่าว"รัฐบาลมีหน้าที่ในการบริหารจัดหการ รับมือกับภาวะวิกฤตนะ แล้วเผชิญแล้วแก้ปัญหาให้ประชาชนอยู่ดีและมีความสุข หรืออย่างน้อยก็ไม่ทุรนทุรายเหมือนทุกวันนี้""แต่เราไม่ถามตัวเองว่าทำไมบางประเทศเขามีความสุขอยู่ได้ แล้วทำไมเราถึงมีความทุกข์อย่างนี้"นายมิ่งขวัญกล่าวว่าตนเคยเป็นรองนายกรัฐมนตรีและเคยควบคุมการบริหารด้านพาณิชย์มาแล้ว ขณะนั้นตนเผชิญกับราคาน้ำมันดิบในตลาดเวสต์เทกซัสที่สูงถึง 150 ดอลลาร์ต่อบาร์เรล แต่ราคาน้ำมันขายปลีกในประเทศไทยไม่ได้สูงเท่าทุกวันนี้ ที่ราคาน้ำมันดิบในตลาดดังกล่าวอยู่ที่เพียง 118 ดอลลาร์ต่อบาร์เรลเท่านั้นอดีต ส.ส. และอดีตรองนายกรัฐมนตรี รายนี้ กล่าวว่า ตนยังคงมุ่งหน้าทำงานเพื่อหาทางออกให้ประเทศในด้านเศรษฐกิจทั้งในภาพใหญ่และในภาพเล็กนายมิ่งขวัญ เปิดเผยว่า ตนจะเป็นหัวหน้าพรรคเองและจะเป็นแคนดิเดตนายกรัฐมนตรีในการเลือกตั้งครั้งต่อไปด้วยส่วนสาเหตุที่ไม่ได้ร่วมทำงานกับพรรคการเมืองอื่น นายมิ่งขวัญกล่าวว่า พรรคอื่นมีจุดสนใจต่างกัน แต่พรรคของตนนั้นต้องการแก้ปัญหาด้านเศรษฐกิจเป็นหลัก เพื่อให้คนไทยอยู่ดีกินดีเสียก่อน
โฆษกรัฐบาล แจงไลฟ์สด นายกฯ ลงพื้นที่ ทำมาตั้งแต่ปี 60 ไม่ได้เลียนแบบชัชชาติ|“โฆษกรัฐบาล” แจงไลฟ์สด “นายกรัฐมนตรี” ลงพื้นที่ไม่ใช่ครั้งแรก วอนอย่าเปรียบเทียบ “ชัชชาติ” เพราะเป้าหมายทุกคนคือประชาชนนายธนกร วังบุญคงชนะ โฆษกประจำสำนักนายกรัฐมนตรี เปิดเผยถึงกรณีที่ผู้ใช้อินเทอร์เน็ตวิพากษ์วิจารณ์เชิงเสียดสีว่า พลเอก ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ลอกเลียนแบบการถ่ายทอดสด (ไลฟ์) ภารกิจลงพื้นที่เปิดท่าเรือท่าช้าง-สาทร “SMART PIER SMART CONNECTION”ทั้งนี้ เป็นช่วงเดียวกับที่นายชัชชาติ สิทธิพันธ์ ผู้ว่าราชการกรุงเทพมหานคร ลงพื้นที่ติดตามปัญหาการจราจรที่กองบังคับการตำรวจจราจร (บก.จร.) ในช่วงเช้าวันนี้ ว่า การถ่ายทอดสดดังกล่าวดำเนินการผ่านเพจไทยคู่ฟ้าซึ่งเป็นเพจของส่วนราชการ คือ สำนักโฆษก สำนักเลขาธิการนายกรัฐมนตรี ที่มีหน้าที่ประชาสัมพันธ์ข่าวสารรัฐบาลและภารกิจนายกรัฐมนตรีอยู่แล้ว และการถ่ายทอดสดครั้งนี้ไม่ใช่ครั้งแรก แต่ดำเนินการมาตั้งแต่ปี 2560 มีทั้งการลงพื้นที่ตรวจราชการและพบปะประชาชนในประเทศ การประชุมและการเยือนต่างประเทศ การแถลงข่าวในโอกาสต่าง ๆ จึงไม่ใช่การลอกเลียนแบบแต่อย่างใดนายธนกร วังบุญคงชนะ โฆษกประจำสำนักนายกรัฐมนตรี อย่างไรก็ตาม นอกเหนือจากการถ่ายทอดสดภารกิจนายกรัฐมนตรีแล้ว เพจไทยคู่ฟ้ายังนำเสนอข่าวสารรัฐบาล มติคณะรัฐมนตรี ความรู้ทั่วไป สิทธิประโยชน์ และสวัสดิการประชาชน ซึ่งเรื่องนี้สื่อมวลชนและผู้ติดตามเพจจะทราบดีอยู่แล้ว โดยนายกรัฐมนตรีมักจะเชิญชวนให้คณะรัฐมนตรีส่งข้อมูลไปประชาสัมพันธ์ทางเพจไทยคู่ฟ้า และเชิญชวนพี่น้องประชาชนให้ติดตามข่าวสารจากเพจอยู่บ่อยครั้ง เพราะเนื้อหาทันสมัย เชื่อถือได้ และมีประโยชน์“โดยส่วนตัวแล้วผมเห็นว่า การสื่อสารประชาสัมพันธ์เป็นสิ่งที่มีความสำคัญมากในการทำงาน ซึ่งท่านนายกฯ นั้นมีความตั้งใจสูง อยากเห็นบ้านเมืองพัฒนา ประชาชนอยู่ดีกินดี ส่วนท่านผู้ว่าฯ ชัชชาติก็เพิ่งมารับตำแหน่งใหม่ย่อมต้องสื่อสารให้เห็นถึงความมุ่งมั่นตั้งใจของตนเองเช่นกัน ดังนั้นจึงไม่ใช่เรื่องแปลก และไม่ควรนำมาเปรียบเทียบให้เกิดความขัดแย้ง เพราะท้ายที่สุดแล้วผู้ที่ได้รับประโยชน์สูงสุดก็คือประชาชน” นายธนกร กล่าว
ปรับพีอาร์เชิงรุก! ลุงป้อม แต่งตั้ง "นิโรธ" นั่งโฆษกประจำตัวหัวหน้าพรรคพลังประชารัฐ|วันนี้ (8 มิ.ย.) เมื่อเวลา 12.00 น. นายนิโรธ สุนทรเลขา ส.ส.นครสวรรค์ พรรคพลังประชารัฐ (พปชร.) และประธานคณะกรรมการประสานงานพรรคร่วมรัฐบาล (วิปรัฐบาล) เปิดเผยว่า เมื่อช่วงเช้าที่ผ่านมา ตนได้รับการมอบหมายจาก พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ แต่งตั้งอย่างไม่เป็นทางการให้ดำรงตำแหน่ง “โฆษกประจำตัวหัวหน้าพรรคพลังประชารัฐ” เพื่อทำหน้าที่หลักในการปรับการสื่อสารการทำงานของพรรคในด้านต่างๆ ตลอดจนภาพรวมของพรรคพลังประชารัฐออกสู่สาธารณะซึ่งท่านหัวหน้าพรรคมีดำริที่จะให้มีการปรับการทำงานเชิงรุก โดยเฉพาะด้านการประชาสัมพันธ์ของพรรค เพื่อเตรียมความพร้อมสู่สนามเลือกตั้งที่จะเกิดขึ้นด้วย โดยตนในฐานะโฆษกประจำตัวหัวหน้าพรรค จะเปิดแถลงข่าวอย่างเป็นทางการถึงรูปแบบการทำงานเชิงรุก รวมถึงการเปลี่ยนแปลงกระบวนทัศน์งานด้านพีอาร์ของพรรค ในวันที่ 9 มิ.ย.นี้ เวลา 11.00 น. ณ ที่ทำการพรรคพลังประชารัฐ
"อนุทิน" การันตี! "ไม่มีใครปัญญาอ่อนเอาวัคซีนไปทิ้ง" ย้ำสถานการณ์โควิดดีขึ้น|วันนี้ (8 มิ.ย.) นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วยคณะผู้บริหาร ร่วมงาน “Meet the Press : Move on จาก COVID ใช้ชีวิตแบบมั่นใจ” โดยนายอนุทิน กล่าวขณะเป็นประธานเปิดงานว่า สถานการณ์โควิดในไทยมีแนวโน้มดีขึ้น จำนวนผู้ติดเชื้อหรือเสียชีวิตลดลงอย่างต่อเนื่อง ผู้ติดเชื้อรายใหม่ต่ำกว่า 3 พันรายต่อวัน และผู้เสียชีวิตต่ำกว่า 30 รายต่อวัน เป็นเวลา 3 สัปดาห์แล้วซึ่งเป็นผลเกิดจากการที่ประชาชนให้ความร่วมมือในการปฏิบัติตัวเองตามคำแนะนำของกระทรวงฯ ต้องขอขอบคุณอย่างยิ่ง วันนี้เป็นเวลาที่เราจะต้องสื่อสารเพิ่มเติมในการเตรียมความพร้อมของประชาชนในการปรับวิถีชีวิตไปสู่การเป็นโรคประจำถิ่น ซึ่งไม่ได้หมายความว่าความรุนแรงของโรคจะลดลง เพียงแต่เป็นโรคที่จะต้องอยู่กับเรา และเราจะต้องอยู่กับมัน โดยที่เรามีความเข้าใจในการปฏิบัติตนให้เกิดความปลอดภัย เลี่ยงความเสี่ยงติดเชื้อถึงแม้ว่าเราจะมีผู้คนมากมายที่ยังไม่ได้รับวัคซีน ซึ่งเป็นปัญหาที่กำลังเร่งรณรงค์ให้ผู้ที่ไม่ยอมรับวัคซีนได้รับวัคซีนต่อไป แต่ความสำคัญ คือ พี่น้องสื่อมวลชน และข่าวสาร ที่ช่วยให้เกิดความเข้าใจว่า การได้รับวัคซีนอย่างถูกต้อง ช่วยลดอาการ ลดความสูญเสีย เป็นปัจจัยที่ช่วยให้การควบคุมโรคมีประสิทธิภาพณ ตอนนี้ที่ต้องปฏิบัติ คือ มาตรการ 2U คือ การป้องกันการติดโรค การเว้นระยะห่าง และการล้างมือ เราควรต้องใส่หน้ากากอนามัย ซึ่งการสวมใส่หน้ากากอนามัยยังป้องกันโรคอื่นๆ ได้ด้วย แน่นอนว่าเราไม่ออกคำสั่งให้ท่านใส่หรือถอด เพียงแต่ว่าเราต้องใช้ความเข้าใจของสถานการณ์แต่ละคนด้วย ถ้าอยู่ในสถานที่ที่มีความเสี่ยง เราก็สามารถนำหน้ากากมาใส่ได้ ขึ้นกับการประเมินสถานการณ์เฉพาะหน้าการที่มาถึงจุดนี้ได้เพราะได้รับวัคซีนกันอย่างถ้วนหน้า ซึ่งไทยได้ฉีดวัคซีนแก่ประชาชนตามมาตรฐานขององค์การอนามัยโลก ซึ่งทำให้เกิดภูมิคุ้มกันกระจายอย่างกว้างขวาง มีวัคซีนทุกชนิด ทั้งเชื้อตาย ไวรัลเว็กเตอร์ mRNA โปรตีนซับยูนิต ซึ่งวัคซีนทุกชนิดมีประโยชน์ มีฤทธิ์ในการป้องกันโรคในแต่ละช่วงเวลา ผู้ที่ได้รับวัคซีนมีภูมิคุ้มกันทำให้ได้รับอันตรายจากโควิดน้อยลง ฉีดไปแล้วถ้าภูมิตกก็ฉีดเข็มบูสเตอร์ ถือเป็นหลักที่ทำให้จัดหาวัคซีนให้อย่างเพียงพอกับคนไทยทุกคน บางคนไปพูดหนักว่า เอามาเป็นขยะ เอาขยะในบ้านไปไว้บ้านคนอื่น ยืนยันว่าไม่ใช่ขยะในบ้านไปไว้นอกบ้าน มันคือทองคำ เป็นสิ่งที่มีค่าเอาไปไว้ในเครือข่ายของเรา เพื่อบริการกับประชาชนดังนั้น ไม่มีใครปัญญาอ่อนพอที่จะเอาวัคซีนไปทิ้งเป็นอันขาด วัคซีนเป็นสิ่งที่มีค่า เป็นของที่ควรจะอยู่ในร่างกายของประชาชน เพื่อให้เขามีความปลอดภัย ลดความเสี่ยงในการติดเชื้อ ลดความเสี่ยงเป็นอย่างมากในการมีอาการหนัก ลดความความเสี่ยงสุงมากที่จะต้องเสียชีวิต นี่คือฤทธิ์ของวัคซีน ขยะมันคงไม่สามารถบันดาลสิ่งดีๆ เหล่านี้กับมนุษย์ได้ จึงอยากให้บุคลากรไปทำความเข้าใจร่วมกันตรงนี้ก่อน ถ้าคนในบ้านเข้าใจไม่ตรงกัน ก็ยากจะไปอธิบายให้พี่น้องประชาชนเข้าใจในฐานะที่ตนเป็นรัฐมนตรี ขอย้ำว่ากระทรวงได้จัดยา จัดเวชภัณฑ์มาดูแลประชาชน และเป็นยาที่ดีมีประสิทธิภาพ ไม่มีคำว่าหยวนๆ เลือกแต่ยามารักษาทุกคนให้หายเจ็บป่วย วัคซีนก็ช่วยป้องกันไม่ให้การติดเชื้อ ลดโอกาสสูญเสีย มาถึงตรงนี้ได้ต้องขอบคุณพลังจากพี่น้องประชาชน และ อสม.ทุกท่าน WHO ประเทศสมาชิกในภาคีต่างๆ ทั้งเอเปค อาเซียน สถาบันชั้นนำจากทั่วโลก ต่างให้ความชื่นชมกับประเทศไทย กับคนไทยซึ่งต้องพยายามทำความเข้าใจกันให้ได้ จะเอาสุขภาพของประชาชนเอามาเล่นเป็นตัวประกันไม่ได้ทั้งนั้น เรื่องสุขภาพ ชีวิตของประชาชน เรื่องการบริหารงานในกระทรวงสาธารณสุข ถ้าเป็นสิ่งที่ไม่ถูกต้องไม่มีการต่อรอง เราบอกว่า เราจะไปสู่การเป็นโรคประจำถิ่น แต่มันก็ต้องเข้าใจหลายอย่างตรงกัน มันถึงจะไปได้ชมรมแพทย์ชนบท โพสต์ผ่านเพจเฟซบุ๊กเมื่อช่วงสายของวันนี้ว่า หลังเป็นประเด็นมาร่วมสัปดาห์ เมื่อวานช่วงเย็นมีการส่งสัญญาณเชิงบวกมาจาก สธ. เปลี่ยนแนวทางการจัดสรรคือทั้งสองแนวทางนี้เกิดขึ้นจากการลงมาแก้ปัญหาโดยท่านปลัดกระทรวงสาธารณสุข นพ.เกียรติภูมิ วงศ์รจิต ซึ่งทางชมรมแพทย์ชนบทและเครือข่ายวิชาชีพสุขภาพในพื้นที่ต้องขอขอบคุณมา ณ ที่นี้เสียงสะท้อนจากผู้ปฏิบัติงานนั้นคือความเห็นที่มีความหมาย ขอบคุณผู้หลักผู้ใหญ่จำนวนมากที่รับฟังและให้กำลังใจแม้จะออกหน้าไม่สะดวกอย่างไรก็ตาม ประเด็นการสั่งซื้อวัคซีนมาเกินจำเป็น อันเป็นต้นเหตุของปรากฏการณ์ครั้งนี้ ทางแพทย์ชนบทจะยังคงติดตามต่อไป
สุราก้าวหน้า ได้ไปต่อ สภาผู้แทนโหวตรับหลักการ|ร่างกฎหมายฉบับหนึ่ง ที่มีเนื้อหาปลดล็อกกฎเกณฑ์ให้คนทั่วไปและผู้ประกอบการรายเล็กผลิตได้ง่ายขึ้น หรือที่เรียกว่า สุราก้าวหน้า ผ่านความเห็นชอบจากเสียงส่วนใหญ่ของสภาผู้แทนราษฎรในวาระที่ 1 แล้วเมื่อคืนวันพุธ (8 มิ.ย.) ด้วยคะแนน 178 ต่อ 137 เสียง และงดออกเสียง 15 เสียงร่างกฎหมายสุราก้าวหน้าฉบับนี้ ที่เสนอโดย ส.ส. กรุงเทพมหานคร พรรคก้าวไกล นายเท่าพิภพ ลิ้มจิตรกร และคณะ เคยเข้าสู่การพิจารณาของสภาฯ ครั้งล่าสุดเมื่อช่วงที่ผ่านมาของปีนี้ แต่คณะรัฐมนตรีกลับขอนำไปศึกษาก่อน 60 วัน ก่อนมีมติว่าไม่เห็นชอบหรือตีตกไปการกลับเข้าสู่สภาผู้แทนราษฎร​เมื่อวันพุธ (8 มิ.ย.) ​นายอนุชา นาคาศัย รัฐมนตรี​ประจำ​สำนักนายกรัฐมนตรี​ อธิบายถึงข้อกังวลของหน่วยงานรัฐว่า การเปิดให้ทำสุราได้ง่ายขึ้นอาจส่งผลต่อสุขภาพของประชาชนและการควบคุมคุณภาพอย่างไรก็ตาม ส.ส.ทั้งฝ่ายค้านและฝ่ายรัฐบาลหลายคนกล่าวคัดค้านข้อสังเกตดังกล่าว โดยยกเหตุผลว่าการเปิดให้ผลิตสุราได้ง่ายขึ้นจะเป็นผลดีต่อเศรษฐกิจเป็นวงกว้างนายวีระกร คำประกอบ ส.ส. จ.นครสวรรค์ พรรคพลัง​ประชา​รัฐ​กล่าวว่า ข้อสังเกตของหน่วยงานภาครัฐนั้นสะท้อนวิธีคิดที่ไม่ทันสมัย ประชาชนไม่ได้ประโยชน์ โดยเฉพาะคนรุ่นใหม่ที่ต้องการผลิตสุรา อย่างเช่น คราฟต์เบียร์ รัฐต้องปรับปรุงวิธีคิดให้ทันโลก"แล้วท่านประธานก็เห็นเหมือนผมอะ สุราประเทศไหนจะแย่เท่าสุราประเทศไทยไม่มีแล้วครับ กินแทบไม่ลงอะท่านประธาน" นายวีระกร อภิปราย"ถามจริงๆ เหอะ ท่านรัฐมนตรีอนุชาก็ดี รัฐมนตรีโอ๋ก็ดีเนี่ย ท่านกินเหล้าไทยรึเปล่าผมถามแค่เนี้ย กินลงรึเปล่า กินลงรึเปล่า""ในขณะที่คนรุ่นใหม่นะ อันนี้ผมพูดแทนคนรุ่นใหม่ ซึ่งผมรู้จัก พวกลูกของเพื่อนบ้าง เขาทำเบียร์ทำเหล้าเนี่ย เขาทำอย่างประณีตนะท่านประธาน มันไปร่ำเรียนกันมา แล้วก็หวังจะทำกันให้เป็นที่ชื่นชอบของคน""คนอย่างเท่าพิภพก็ดี หรือคนอย่างลูกเพื่อนผมก็ดี ที่เขาทำโรงเบียร์เล็กๆ เขาทำด้วยความรัก เขาอยากจะทำสิ่งที่มีคุณภาพออกไปสู่พี่น้องประชาชน ท่านเชื่อผมเถอะไอ้กฎหมายหรือความกังวลของคนรุ่นเก่าเนี่ย ไม่ว่าจะเป็นสภาพัฒน์ฯ ไม่ว่าจะเป็นกรมควบคุมโรค ไม่ว่าจะเป็นอะไรต่อมิอะไรที่ให้ความเห็นมาเนี่ย ผมว่ามันเป็นความเห็นโบราณนะ"นายนิยม เวชากามา ส.ส. จ.สกลนคร พรรคเพื่อไทย กล่าวว่า การอนุญาตให้ประชาชนทั่วไปนำข้าวที่เหลือจากการจำหน่ายหรือการรับประทานในครอบครัวมาทำสุราได้เอง จะยิ่งช่วยมูลค่าเพิ่มหรือช่วยถนอมอาหาร ที่ขณะนี้มีราคาสูงขึ้น ให้รับประทานได้นานขึ้นและเกิดประโยชน์ยิ่งกว่าเดิม"สุราซึ่งเป็นสุราขาว ผมไปมองเป็นเรื่องของชาวบ้านได้ประโยชน์ ถ้าให้เขาทำ เขาทำกินอะ ทำกินทำขายก็เป็นเรื่องปกติ แล้วทำไมไม่ให้เขาทำ บางทีมันเป็นเรื่องของประเพณีอะท่านประธาน ก็ต้องให้เขาทำบ้าง" นายนิยม พูด"ถ้าปล่อยให้ชาวบ้านเขาทำ ชีวิตเขาอาจจะดีขึ้น จากข้าวที่ขายละราคาหมื่นละ (หน่วยชั่งตวงของภาคอีสาน = 12 กิโลกรัม) บ้านผมหมื่นละนะ 12 กิโลนี่ 5-6 บาท มันอาจจะ 20 บาทก็ได้ เพราะเขาเอามาทำสุรา แล้วคุณภาพของสุราที่เขาทำจากข้าวนี่ มันจะมาตรฐานกว่าสุราขาวที่เจ้าสัวทำสุราอยู่ด้วยซ้ำไป" นายเกียรติ สิทธีอมร ส.ส. บัญชีรายชื่อ พรรคประชาธิปัตย์ กล่าวค้านนายอนุชา รัฐมนตรีประจำสำนักนายกรัฐมนตรีว่า เหตุผลที่นำมาอ้างว่ารัฐบาลในหลายประเทศควบคุมการผลิตสุราเช่นเดียวกับไทยนั้น ไม่เป็นความจริง ตนมีโอกาสใช้ชีวิตในต่างประเทศมาหลายประเทศ ก็พบว่ารัฐบาลเพียงแต่ควบคุมคุณภาพเท่านั้น ไม่ได้จำกัดผู้ประกอบการรายเล็กผลิตสุราเหมือนอย่างที่ประเทศไทยทำ"มีการกล่าวอ้างด้วยนะครับว่า 'สุราเป็นสินค้าควบคุมที่รัฐบาลทั่วโลกต่างถือปฏิบัติ' แน่ใจรึเปล่าครับ ผมก็ใช้ชีวิตท่องโลกมาเหมือนกันนะครับ เขากำกับดูแลครับ เขาควบคุมความปลอดภัยครับ แต่เขาไม่ใช่ควบคุมว่าคุณผลิตจะได้หรือไม่ได้ คุณต้องมาขอผม"หลังจากผลการลงคะแนนออกมาให้ผ่านเข้าสู่การพิจารณาขั้นต่อไป นายเท่าพิภพ ส.ส. กรุงเทพมหานคร พรรคก้าวไกล โพสต์ขอบคุณทุกฝ่ายที่ให้การสนับสนุนร่างกฎหมายนี้ในวาระ 1 รวมถึงกลุ่มผู้ผลิตสุรารายย่อย ประชาชนชาวเขตธนบุรี คลองสาน และบางกอกใหญ่ กรุงเทพมหานคร ที่เลือกตนมาเป็น ส.ส.
แฟนคลับได้พัก! ผู้ว่าฯ ชัชชาติ ลากิจ 9-12 มิ.ย. บินร่วมงานรับปริญญาลูกชายที่สหรัฐ|วันนี้ (9 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร ไลฟ์สดผ่านทางเพจเฟซบุ๊ก "ชัชชาติ สิทธิพันธุ์" ขณะอยู่ที่สนามบินสุวรรณภูมิ เพื่อเดินทางไปราวมงานรับปริญญาลูกชายที่เมืองซีแอตเทิล รัฐวอชิงตัน ประเทศสหรัฐอเมริกา ระหว่างวันที่ 9-12 มิ.ย. โดยจะกลับมาปฏิบัติหน้าที่ในวันจันทร์ที่ 13 มิ.ย.นี้ทั้งนี้ ผู้ว่าราชการกรุงเทพมหานคร กล่าวว่า ได้ยื่นหนังสือลากิจกับรัฐมนตรีว่าการกระทรวงมหาดไทยเรียบร้อยแล้ว และถึงแม้จะไม่อยู่ที่ประเทศไทย แต่จะพยายามไลฟ์สดด้วยตนเองเพื่อพูดคุยกับประชาชนระหว่างที่อยู่ต่างประเทศด้วย และระหว่างอยู่บนเครื่องได้โหลดหนังสือ e-book ไปอ่านกว่า 15 เล่มผู้ว่าฯ กทม.ยังแจ้งข่าวดีว่า จากที่ได้ชาเลนท์กับทางบริษัท ปตท. จำกัด (มหาชน) ได้ตอบรับว่าจะร่วมปลูกต้นไม้จำนวน 100,000 ต้น และจากนี้ก็จะทำชาเลนท์เพื่อขอความร่วมมือในการร่วมกันปลูกต้นไม้ให้ได้ 1 ล้านต้น ซึ่งขณะนี้ดำเนินการโดยไม่ต้องใช้งบประมาณได้ประมาณ 10% แล้วนอกจากนี้ ผู้ว่าฯ กทม.ยังถือกล้องเดินไลฟ์สดด้วยตนเองครั้งแรกเพื่อเป็นการฝึกไลฟ์สด เนื่องจากต้องเดินทางไปต่างประเทศคนเดียว แอดมินไม่ได้ไปด้วย โดยการไลฟ์เผยให้เห็นบรรยากาศที่สนามบินสุวรรณภูมิที่มีผู้โดยสารทั้งชาวไทยและต่างชาติเดินทางกันอย่างคึกคัก โดยผู้ว่าฯ กทม.ได้พูดคุยกับประชาชนภายในสนามบินด้วยความเป็นกันเอง ขณะที่ประชาชนที่ทราบว่าผู้ว่าฯ กทม. จะเดินทางไปต่างประเทศเพื่อร่วมงานรับปริญญาลูกก็เข้ามาแสดงความยินดี และขอถ่ายรูปด้วยอย่างต่อเนื่อง
ล็อกเป้า 3 ป.! ฝ่ายค้านเปิดยุทธการ “เด็ดหัว สอยนั่งร้าน” จ่อซักฟอก 10 รัฐมนตรี|วันนี้ (9 มิ.ย.) เมื่อเวลา 12.45 น. ที่อาคารสัปปายะสภาสถาน พรรคร่วมฝ่ายค้าน 6 พรรค ประกอบด้วย พรรคเพื่อไทย พรรคก้าวไกล พรรคเสรีรวมไทย พรรคประชาชาติ พรรคเพื่อชาติ และพรรคพลังปวงชนไทย นำโดย นพ.ชลน่าน ศรีแก้ว ส.ส.น่าน และหัวหน้าพรรคเพื่อไทย ในฐานะผู้นำฝ่ายค้านในสภาผู้แทนราษฎร แถลงว่า พรรคร่วมฝ่ายค้านมีมติร่วมกันว่าจะยื่นญัตติขอเปิดอภิปรายไม่ไว้วางใจคณะรัฐมนตรี (ครม.) เป็นรายบุคคล ตามรัฐธรรมนูญมาตรา 151 ในเวลา 10.00 น. วันที่ 15 มิ.ย.นี้โดยกำหนดการอภิปรายครั้งนี้ว่าเป็นยุทธการ “เด็ดหัว สอยนั่งร้าน” ดังนั้น จะเป็นการอภิปรายเด็ดหัวนายกรัฐมนตรี และ ครม. เป็นรายบุคคล ในประเด็นข้อกล่าวหาเกี่ยวกับความผิดพลาดล้มเหลวในการบริหารราชการแผ่นดิน จงใจฝ่าฝืนรัฐธรรมนูญและมาตรฐานจริยธรรม ส่อทุจริตเอื้อประโยชน์ ไม่ปฏิบัติตามนโยบายที่แถลงไว้ต่อรัฐสภาหรือเรื่องที่ฝ่ายค้านเคยอภิปรายทักท้วงไว้ การละเมิดสิทธิมนุษยชน และทำลายระบอบประชาธิปไตยระบบรัฐสภา ซึ่งในกรอบ 6 เรื่องนี้ เรามั่นใจในข้อมูลจาก 6 พรรคร่วมฝ่ายค้าน บวกกับพรรคไทยศรีวิไลย์ที่จะมาร่วมอภิปรายด้วยผู้สื่อข่าวถามว่า การอภิปรายครั้งนี้จะส่งผลให้ล้มรัฐบาลได้หรือไม่ นพ.ชลน่าน กล่าวว่า เมื่อพิจารณาจากข้อกล่าวหาในประเด็นทุจริตทำผิดกฎหมายเรามั่นใจ เพราะเป็นข้อกล่าวหาที่ชี้ชัดลงไป เรามีใบเสร็จทางการเมืองที่จะชี้ให้เห็นจึงมีความมั่นใจ โดยเฉพาะรัฐมนตรีที่ทำผิดต่อกฎหมาย ส่วนนายกฯ จะเป็นผลพวงจากหน้าที่ที่ท่านกำกับดูแล ยืนยันว่าเสียงของฝ่ายค้านเหนียวแน่น แม้ว่าอาจแปรปรวนไปบ้างจากการลงมติที่ผ่านมา แต่เราไม่เคยนับคนกลุ่มนั้นว่าอยู่ในกลุ่มฝ่ายค้านอยู่แล้วเมื่อถามเพิ่มเติมว่า การจะล้มรัฐบาลได้จะต้องมีพลังที่ไม่ใช่จากพรรคฝ่ายค้านอย่างเดียวใช่หรือไม่ นพ.ชลน่าน กล่าวว่า เราต้องมีสมาชิก และพรรคที่เห็นพ้องกับเราว่าข้อกล่าวหาที่เราตั้งเป็นสิ่งที่เขายอมรับ และไว้วางใจไม่ได้ ซึ่งเป็นเอกสิทธิ์ที่เขาจะตัดสินใจนักข่าวถามอีกว่า วุฒิสภาจะยื่นเปิดอภิปรายทั่วไปโดยไม่ลงมติ จะเป็นการฟอกขาวรัฐบาลหรือไม่ นพ.ชลน่าน กล่าวว่า ต้องดูเนื้อหาของรัฐธรรมนูญที่ระบุว่า ส.ว.เข้าชื่อยื่นได้ แต่เป็นการให้ ครม.มาแถลงข้อเท็จจริง หรือชี้แจงปัญหาสำคัญในการบริหารราชการแผ่นดิน ถ้าเป็นเช่นนั้นก็ถือเป็นการทำหน้าที่ตรวจสอบควบคุมการบริหารราชการแผ่นดิน แต่ถ้านอกเหนือจากนี้ก็อาจเข้าข่ายฟอกขาวได้ ซึ่งเราต้องเฝ้าดูเนื้อหาสาระในญัตติของ ส.ว. เพราะตามรัฐธรรมนูญเขามีสิทธิยื่นได้ พร้อมกับดูพฤติกรรมในการอภิปราย ถ้าไม่ใช่ข้อเท็จจริง แต่มาแถลงผลงานหรือมาตอบผลสัมฤทธิ์ ก็เข้าข่ายว่าน่าจะไม่ชอบตามบทบัญญัติรัฐธรรมนูญ แต่ใช้วุฒิสภาในการฟอกขาว ซึ่งประชาชนจะจับตาดู นอกจากนี้ ผู้สื่อข่าวถามว่าจะเป็นการอภิปราย ครม.ทั้งหมดกี่คน นายสุทิน คลังแสง ส.ส.มหาสารคาม พรรคเพื่อไทย ในฐานะประธานคณะกรรมการประสานงานพรรคร่วมฝ่ายค้าน (ประธานวิปฝ่ายค้าน) กล่าวว่า 1 หัวมี 1 คน ส่วนนั่งร้านมาจาก 3 พรรค คือ พรรคภูมิใจไทย (ภท.) พรรคประชาธิปัตย์ (ปชป.) และพรรคพลังประชารัฐ (พปชร.) รวมนั่งร้าน 9 คน รวมกับหัวด้วยก็เป็น 10 คน ซึ่ง 3 ป. โดนครบทุกคน เพราะเป็นเป้าหมายตามยุทธศาสตร์ ขณะที่กรอบระยะเวลาการอภิปราย คาดว่าจะใช้เวลามากกว่า 4 วันทั้งนี้ มีรายงานว่า สำหรับรัฐมนตรีที่จะถูกยื่นอภิปรายทั้ง 10 คน ประกอบด้วยพล.อ.ประยุทธ์ จันทร์โอชา นายกฯ และ รมว.กลาโหม พล.อ.ประวิตร วงษ์สุวรรณ รองนายกฯ พล.อ.อนุพงษ์ เผ่าจินดา รมว.มหาดไทย นายสุชาติ ชมกลิ่น รมว.แรงงาน นายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม และ นายสันติ พร้อมพัฒน์ รมช.คลังนายจุรินทร์ ลักษณวิศิษฏ์ รองนายกฯ และ รมว.พาณิชย์ และ นายเฉลิมชัย ศรีอ่อน รมว.เกษตรและสหกรณ์นายอนุทิน ชาญวีรกูล รองนายกฯ และ รมว.สาธารณสุข และ นายศักดิ์สยาม ชิดชอบ รมว.คมนาคมส่วนใครจะถูกอภิปรายเรื่องใดนั้นยังไม่มีความชัดเจน เพราะเป็นการเสนอชื่อมาจากแต่ละพรรค ซึ่งแต่ละพรรคยังอุบไต๋ไม่บอกข้อกล่าวหาของแต่ละคน สำหรับสาเหตุที่อภิปรายรัฐมนตรีมากถึง 10 คนนั้น เพราะครั้งนี้ถือเป็นการอภิปรายไม่ไว้วางใจครั้งสุดท้าย และที่ใช้ชื่อยุทธการว่า “เด็ดหัว สอยนั่งร้าน” เพราะมุ่งอภิปรายไปที่หัวหน้าพรรคและเลขาธิการพรรคของพรรคที่เป็นแกนนำในซีกรัฐบาลเป็นหลักนั่นเอง
ชัชชาติ ไลฟ์สั้นๆ เดินทางถึงสนามบินนาริตะ-รอเปลี่ยนเครื่อง ลั่นสบายดี|นายชัชชาติ สิทธิพันธุ์ ผู้ว่าราชการกรุงเทพมหานคร ถ่ายทอดสด (ไลฟ์) ผ่านแฟนเพจของตนเมื่อเวลาประมาณ 14.50 น. วันพฤหัสบดี (9 มิ.ย.) ว่าตนเดินทางถึงสนามบินนาริตะ จ.ชิบะ ใกล้กรุงโตเกียว ของประเทศญี่ปุ่นแล้วการไลฟ์ดังกล่าวมีระยะเวลาไม่นาน เพียงแค่ 2 นาทีกว่าเท่านั้นผู้ว่าราชการกรุงเทพมหานครรายนี้ พูดถึงบรรยากาศในสนามบินว่ามีคนจำนวนมากขึ้นกว่าครั้งที่ผ่านมา เริ่มกลับเข้าสู่ภาวะปกติแล้ว ครั้งนี้ตนสามารถเดินไปมาได้อย่างสะดวก ต่างจากการเดินทางมาถึงสนามบินแห่งนั้นครั้งล่าสุดเมื่อมาตรการควบคุมโควิด-19 ของญี่ปุ่นยังเข้มงวดกว่านี้ จะที่ต้องเดินตามเจ้าหน้าที่เท่านั้นนายชัชชาติ กล่าวว่า ตนสบายดี และใช้เวลาเปลี่ยนเครื่องบินเป็นเวลา 30 นาที เพื่อเดินทางต่อไปยังสหรัฐ ไปแสดงความยินดีกับลูกชายที่จะรับปริญญาผู้ว่าราชการกรุงเทพมหานคร เผยอีกว่า การไลฟ์ครั้งนี้ตนทำด้วยตัวเอง ไม่มีแอดมินคอยช่วยเหลือ จึงรู้สึกคิดถึงแอดมิน ส่วนระหว่างเดินทางก็ได้พบปะและพูดคุยกับพนักงานต้อนรับบนเครื่องบินคนไทย 
ป.ป.ช.ชี้มูล "กนกวรรณ รมช.ศึกษาฯ-บิดา" รุกป่าเขาใหญ่ งัดรูปถ่ายทางอากาศมัด|วันนี้ (9 มิ.ย.) ที่สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) นายนิวัติไชย เกษมมงคล เลขาธิการคณะกรรมการ ป.ป.ช. แถลงข่าวกรณีคณะกรรมการ ป.ป.ช. มีมติชี้มูลความผิดนางกนกวรรณ วิลาวัลย์ รมช.ศึกษาธิการ นายสุนทร วิลาวัลย์ บิดา นายกองค์การบริหารส่วนจังหวัด (อบจ.) ปราจีนบุรี และเจ้าหน้าที่รัฐที่เกี่ยวข้อง กรณีถูกกล่าวหาว่าสนับสนุนเจ้าหน้าที่รัฐออกโฉนดที่ดินบุกรุกป่าเขตอุทยานแห่งชาติเขาใหญ่พื้นที่ จ.ปราจีนบุรีนายนิวัติไชย กล่าวว่า คดีนี้คณะกรรมการ ป.ป.ช. มีมติชี้มูลรัฐมนตรีช่วยว่าการกระทรวงศึกษาธิการ (นางกนกวรรณ) กรณีการออกโฉนดที่ดินเลขที่ 41158, 41159 และ 41160 ตำบลเนินหอม อำเภอเมืองปราจีนบุรี จังหวัดปราจีนบุรี ซึ่งตั้งอยู่ในเขตอุทยานแห่งชาติเขาใหญ่ และเขตป่าไม้ถาวร โดยมิชอบ โดยมีผู้ถูกกล่าวหาดังต่อไปนี้1. นายจีรศักดิ์ ผลสุข เมื่อครั้งปฏิบัติหน้าที่ผู้อำนวยการศูนย์เดินสำรวจออกโฉนดที่ดินจังหวัดสระบุรี-นครนายก-ปราจีนบุรี-สระแก้ว2. นางสุรางค์ คัณฑารมย์เมื่อครั้งปฏิบัติหน้าที่ผู้กำกับการเดินสำรวจ3. นายสมศักดิ์ หีบเงิน เมื่อครั้งปฏิบัติหน้าที่ผู้กำกับการรังวัด4. นางพรรณเพ็ญ ภาคาญาติเมื่อครั้งปฏิบัติหน้าที่เจ้าหน้าที่สอบสวนสิทธิหรือจำรูญหิน 5. นายประทาน บานชื่น เมื่อครั้งปฏิบัติหน้าที่เจ้าหน้าที่เดินสำรวจรังวัด6. นายทวี หมื่นศรี เมื่อครั้งดำรงตำแหน่งผู้ใหญ่บ้านหมู่ที่ 14 ตำบลเนินหอม7. นางกนกวรรณ วิลาวัลย์ (ศรีจันทร์งาม) ผู้นำเดินสำรวจ (ปัจจุบันเป็น รมช.ศึกษาธิการ)8. นายสุนทร วิลาวัลย์ ผู้นำเดินสำรวจเมื่อครั้งเป็น ส.ส.ปราจีนบุรี (ปัจจุบัน นายก อบจ.ปราจีนบุรี)9. นางสาวน้อย ตุ้มพันธ์ ผู้นำเดินสำรวจ10. นายคณิต เพชรประดับ เมื่อครั้งดำรงตำแหน่งช่างรังวัด 6 กรมป่าไม้ โดยจากการไต่สวนปรากฏข้อเท็จจริงว่า โฉนดที่ดินทั้ง 3 แปลง เป็นโฉนดที่ดินที่ออกโดยวิธีการเดินสำรวจออกโฉนดที่ดิน ตามาตรา 58 และ 58 ทวิ แห่งประมวลกฎหมายที่ดิน โดยโฉนดที่ดินเลขที่ 41158 ตำบลเนินหอม อำเภอเมืองปราจีนบุรี จังหวัดปราจีนบุรี เป็นการออกให้แก่นางกนกวรรณ ศรีจันทร์งาม (สกุลขณะนั้น) ผู้ถูกกล่าวหาที่ 7 ซึ่งปัจจุบันเปลี่ยนนามสกุลเป็น “วิลาวัลย์” โฉนดที่ดินเลขที่ 41159 ตำบลเนินหอม อำเภอเมืองปราจีนบุรี จังหวัดปราจีนบุรี เป็นการ ออกให้แก่นายสุนทร วิลาวัลย์ ผู้ถูกกล่าวหาที่ 8 เมื่อวันที่ 13 มิถุนายน 2545 เนื้อที่ประมาณ 27 – 2 – 54.5 ไร่ และโฉนดที่ดินเลขที่ 41160 ตำบลเนินหอม อำเภอเมืองปราจีนบุรี จังหวัดปราจีนบุรี เป็นการออกให้แก่นางสาวน้อย ตุ้มพันธ์ ผู้ถูกกล่าวหาที่ 9 เมื่อวันที่ 12 กรกฎาคม 2545 เนื้อที่ประมาณ 27 – 1 – 71.4 ไร่ มีพฤติการณ์ในการออกโฉนดโดยมีการอ้างว่าซื้อต่อมาจากผู้เคยทำประโยชน์ในที่ดินมาก่อน ปรากฏข้อเท็จจริงว่าไม่มีการซื้อขายจริง ประกอบกับผลการอ่านแปลภาพถ่ายทางอากาศ ในช่วงปี พ.ศ. 2546 ซี่งเป็นปีที่ใกล้เคียงกับปีที่ทำการเดินสำรวจ สภาพพื้นที่มีสภาพเป็นป่ามาโดยตลอดไม่มีร่องรอยการทำประโยชน์เช่นกันนอกจากนี้ ยังปรากฏข้อเท็จจริงว่า แนวเขตป่าไม้ถาวร “ป่าเขาใหญ่” คณะรัฐมนตรีได้มีมติให้จำแนกป่าเขาใหญ่ไว้เป็นป่าไม้ตามแนวเขตที่มีพระราชกฤษฎีกากำหนดให้เป็นอุทยานแห่งชาติเขาใหญ่ ตั้งแต่เมื่อวันที่ 22 กันยายน 2513 และเมื่อข้อเท็จจริงปรากฏว่าแนวเขตป่าไม้ถาวรเป็นแนวเขตเดียวกัน กับแนวเขตอุทยานแห่งชาติเขาใหญ่ การที่โฉนดที่ดินเลขที่ 41158 และ 41160 ออกโดยมีแนวเขตด้านทิศเหนือติดต่อกับแนวเขตอุทยานแห่งชาติเขาใหญ่ ทั้งที่ตามระเบียบกรมที่ดินฯ กำหนดห้ามมิให้เดินสำรวจในแปลงที่คาบเกี่ยวหรือติดต่อกับเขตป่าไม้ถาวร จึงเป็นการออกโดยฝ่าฝืนข้อ 9 ของระเบียบกรมที่ดิน นอกจากนี้ ยังปรากฏข้อเท็จจริงว่าในการเดินสำรวจออกโฉนดที่ดิน นายจีรศักดิ์ ผลสุข ผู้ถูกกล่าวหาที่ 1 นายสมศักดิ์ หีบเงิน ผู้ถูกกล่าวหาที่ 3 และนายประทาน บานชื่น ผู้ถูกกล่าวหาที่ 5 ได้ร่วมกัน มีหนังสือขอให้จังหวัดปราจีนบุรี ส่งระวางแผนที่รูปถ่ายทางอากาศ 5237 II 6072 ที่มีการขีดเขตอุทยานแห่งชาติเขาใหญ่ไปให้กรมป่าไม้ดำเนินการตรวจสอบยืนยันแนวเขตอุทยานแห่งชาติเขาใหญ่โดยไม่ได้รับมอบหมายจากอธิบดีกรมที่ดิน และผู้ถูกกล่าวหาที่ 10 ผู้ขีดและรับรองแนวเขตอุทยานแห่งชาติ ไม่ได้รับมอบหมายจากอธิบดีกรมป่าไม้ การขีด และรับรองแนวเขตอุทยานแห่งชาติเขาใหญ่ ครั้งที่ 2 เมื่อปี พ.ศ. 2536 และครั้งที่ 3 เมื่อปีพ.ศ. 2545 โดยนายคณิต เพชรประดับ ผู้ถูกกล่าวหาที่ 10 จึงเป็นการดำเนินการโดยมิชอบด้วยกฎหมายคณะกรรมการ ป.ป.ช. ได้พิจารณาแล้ว มีมติดังนี้1. การกระทำของผู้ถูกกล่าวหาที่ 1 – 5 และที่ 10 เป็นความผิดตามประมวลกฎหมายอาญา มาตรา 151 ประกอบมาตรา 83 และการกระทำของผู้ถูกกล่าวหาที่ 6 – 9 เป็นความผิดตามประมวลกฎหมายอาญา มาตรา 151 ประกอบมาตรา 862. การกระทำของผู้ถูกกล่าวหาที่ 1 – 5 และที่ 10 เป็นความผิดวินัยอย่างร้ายแรง3. แจ้งผลการพิจารณาของคณะกรรมการ ป.ป.ช. ให้กรมที่ดินทราบ เพื่อให้กรมที่ดินพิจารณาดำเนินการเพิกถอนโฉนดที่ดินเลขที่ 41158 โฉนดที่ดินเลขที่ 41159 และโฉนดที่ดินเลขที่ 41160 ตำบลเนินหอม อำเภอเมืองปราจีนบุรีจังหวัดปราจีนบุรี ตามมาตรา 61 แห่งประมวลกฎหมายที่ดิน4. การกระทำของผู้ถูกกล่าวหาที่ 7 (นางกนกวรรณ) เป็นการฝ่าฝืนมาตรฐานทางจริยธรรมอย่างร้ายแรงจึงเป็นการฝ่าฝืนฝ่าฝืนหรือไม่ปฏิบัติตามมาตรฐานทางจริยธรรมซึ่งมีลักษณะร้ายแรงตามมาตรฐานทางจริยธรรมของตุลาการศาลรัฐธรรมนูญและผู้ดำรงตําแหน่งในองค์กรอิสระ รวมทั้งผู้ว่าการตรวจเงินแผ่นดินและหัวหน้าหน่วยงานธุรการของศาลรัฐธรรมนูญและองค์กรอิสระ พ.ศ. 2561 หมวด 1 มาตรฐานทางจริยธรรมอันเป็นอุดมการณ์ข้อ 8 หมวด 2 มาตรฐานทางจริยธรรมอันเป็นค่านิยมหลัก ข้อ 11 ไม่กระทําการอันเป็นการขัดกันระหว่างประโยชน์ส่วนตนกับประโยชน์ส่วนรวม ทั้งนี้ ไม่ว่าโดยทางตรงหรือทางอ้อม และข้อ 17 ไม่กระทําการใดที่ก่อให้เกิดความเสื่อมเสียต่อเกียรติศักดิ์ของการดํารงตําแหน่ง ประกอบข้อ 27 ปัจจุบันอัยการสูงสุด ได้มีคำสั่งดำเนินคดีอาญาฟ้องผู้ถูกกล่าวหาที่ 1 - 5 และที่ 10 ตามประมวลกฎหมายอาญา มาตรา 151 ประกอบมาตรา 83 และมีคำสั่งดำเนินคดีอาญาฟ้องผู้ถูกกล่าวหาที่ 6 - 9 ตามประมวลกฎหมายอาญา มาตรา 151 ประกอบมาตรา 86 เมื่อวันที่ 7 มิถุนายน 2565 และให้แจ้งให้ผู้ถูกกล่าวหา ทั้ง 10 ราย ไปรายงานตัวต่อพนักงานอัยการ สำนักงานคดีปราบปรามการทุจริต 2 ในวันที่ 9 มิถุนายน 2565 เวลา 09.30 น. เพื่อยื่นฟ้องคดีต่อศาลอาญาคดีทุจริตและประพฤติมิชอบภาค 2 ต่อไปทั้งนี้ นายนิวัติไชย กล่าวด้วยว่า จนถึงขณะนี้ (เวลาประมาณ 15.00 น. วันที่ 9 มิ.ย. 2565) มีผู้ถูกกล่าวหา 6 ราย ยังไม่ไปรายงานตัวกับอัยการ ได้แก่ นางสุรางค์ นายสมศักดิ์ นางกนกวรรณ นายสุนทร น.ส.น้อย และนายคณิต โดยหากไม่ไปภายในวันนี้ จะต้องมีการออกหมายจับเพื่อนำตัวส่งฟ้องต่อศาลต่อไป โดยขณะนี้อยู่ระหว่างการพิจารณาออกหมายจับอยู่อย่างไรก็ดี การชี้มูลความผิดทางอาญาของคณะกรรมการ ป.ป.ช. ยังไม่ถือเป็นที่สุด ผู้ถูกกล่าวหายังเป็นผู้บริสุทธิ์จนกว่าจะมีคำพิพากษาของศาลอันถึงที่สุดทั้งนี้ นางกนกวรรณ วิลาวัลย์ ผู้ถูกกล่าวหาที่ 7 ขณะออกโฉนดที่ดินมิได้ดำรงตำแหน่งทางการเมือง ปัจจุบันดำรงตำแหน่งรัฐมนตรีช่วยว่าการกระทรวงศึกษาธิการ ส่วนนายสุนทร วิลาวัลย์ ผู้ถูกกล่าวหาที่ 8 ขณะออกโฉนดที่ดินดำรงตำแหน่งสมาชิกสภาผู้แทนราษฎร ปัจจุบันดำรงตำแหน่งนายกองค์การบริหารส่วนจังหวัดปราจีนบุรีล่าสุด นางกนกวรรณ ปฏิเสธที่จะชี้แจงลงลึกในรายละเอียดของคดี เพียงแต่ระบุว่า “ขณะนี้อยู่ในความดูแลของฝ่ายกฎหมายแล้ว และขอขอบพระคุณทุกความห่วงใยค่ะ”
สู้กระแสชัชชาติฟีเวอร์! "บิ๊กป้อม" จ่อเชิญสื่อ ถกยกเครื่องงานพีอาร์พลังประชารัฐ|วันนี้ (9 มิ.ย.) นายนิโรธ สุนทรเลขา ส.ส.นครสวรรค์ พรรคพลังประชารัฐ (พปชร.) ในฐานะประธานวิปรัฐบาล กล่าวถึงความคืบหน้าจากกรณีที่ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ ตอบคำถามสื่อมวลชนภายหลังจากการเลือกตั้งผู้ว่าฯ กทม. เมื่อวันที่ 22 พ.ค.ที่ผ่านมา และปรากฏผลว่านายชัชชาติ สิทธิพันธุ์ ได้รับชัยชนะด้วยคะแนนเสียงท่วมท้นว่า พรรคพลังประชารัฐต้องมีการปรับปรุงโครงสร้างพรรคใหม่ เนื่องจากผู้สมัครสมาชิกสภากรุงเทพมหานคร (ส.ก.) ของพรรคพลังประชารัฐได้รับเลือกตั้งมาเพียง 2 คน เท่านั้นโดยหัวหน้าพรรคยอมรับว่า ส่วนนี้เป็นการส่งสัญญาณเตือนที่สำคัญมาถึงพรรคการเมืองทุกพรรคว่า “โลกเปลี่ยน ความคิดของคนเปลี่ยน” ดังนั้น พรรคพลังประชารัฐจะนิ่งอยู่กับที่โดยไม่คิดที่จะทำอะไรคงจะไม่ได้ดังนั้น หัวหน้าพรรคพลังประชารัฐจึงมีดำริว่า ควรที่จะเชิญสื่อมวลชนที่ปกติก็ทำหน้าที่วิจารณ์เหตุการณ์การบ้านเมืองอยู่ภายนอกพรรคด้วยความหวังดีต่อประเทศชาติ เข้ามาวิพากษ์วิจารณ์ในพรรคพลังประชารัฐ ซึ่งเป็นแนวทางใหม่ที่เกิดขึ้นเป็นครั้งแรกของพรรค เพื่อให้สมาชิกและผู้บริหารของพรรคได้รับฟัง นำเอาไปประกอบการบริหารราชการแผ่นดินน่าจะเป็นผลดีซึ่งเรื่องนี้ตนเห็นด้วยกับแนวคิด และแนวทางใหม่ๆ ของหัวหน้าพรรค และจะเร่งนำไปเร่งปฏิบัติให้สำเร็จลุล่วงอย่างเร็วที่สุด ส่วนจะติดต่อเชิญสื่ออาวุโสคนใดนั้น จะแจ้งให้ทราบโดยเร็วทั้งนี้ จะมีรัฐมนตรี ผู้บริหาร และ ส.ส.ของพรรค มาร่วมรับฟังด้วย ซึ่งมั่นใจว่าทันพร้อมสำหรับการเลือกตั้งครั้งหน้าอย่างแน่นอน
ศาลอนุมัติหมายจับพ่อ รมช.ศึกษาฯ-"กนกวรรณ" รอด เพราะเชื่อว่าจะไม่หลบหนี|วันนี้ (9 มิ.ย.) นายประยุทธ เพชรคุณ รองโฆษกสำนักงานอัยการสูงสุด กล่าวถึงความคืบหน้ากรณีพนักงานอัยการ สำนักงานคดีปราบปรามการทุจริต 2 นัดส่งตัว 10 ผู้ต้องหา คดีที่คณะกรรมการป้องกันและปราบกรามการทุจริตแห่งชาติ (ป.ป.ช.) มีมติชี้มูลความผิดนางกนกวรรณ วิลาวัลย์ รมช.ศึกษาธิการ นายสุนทร วิลาวัลย์ นายก อบจ.ปราจีนบุรี และเจ้าหน้าที่รัฐที่เกี่ยวข้อง ตามข้อกล่าวหาสนับสนุนเจ้าหน้าที่รัฐออกโฉนดที่ดินบุกรุกป่าเขตอุทยานแห่งชาติเขาใหญ่ พื้นที่ จ.ปราจีนบุรี ประกอบด้วย1. นายจีรศักดิ์ ผลสุข เมื่อครั้งปฏิบัติหน้าที่ ผอ.ศูนย์เดินสำรวจออกโฉนดที่ดินจังหวัดสระบุรี-นครนายก-ปราจีนบุรี-สระแก้ว2. นางสุรางค์ คัณฑารมย์ เมื่อครั้งปฏิบัติหน้าที่ผู้กำกับการเดินสำรวจ3. นายสมศักดิ์ หีบเงิน เมื่อครั้งปฏิบัติหน้าที่ผู้กำกับการรังวัด4. นางพรรณเพ็ญ ภาคาญาติ เมื่อครั้งปฏิบัติหน้าที่เจ้าหน้าที่สอบสวนสิทธิหรือจำรูญหิน5. นายประทาน บานชื่น เมื่อครั้งปฏิบัติหน้าที่เจ้าหน้าที่เดินสำรวจรังวัด6. นายทวี หมื่นศรี เมื่อครั้งดำรงตำแหน่งผู้ใหญ่บ้านหมู่ที่ 14 ต.เนินหอม7. นางกนกวรรณ วิลาวัลย์ (ศรีจันทร์งาม) ผู้นำเดินสำรวจ (ปัจจุบันเป็น รมช.ศึกษาธิการ)8. นายสุนทร วิลาวัลย์ ผู้นำเดินสำรวจ เมื่อครั้งเป็น ส.ส.ปราจีนบุรี (ปัจจุบันเป็น นายก อบจ.ปราจีนบุรี)9. น.ส.น้อย ตุ้มพันธ์ ผู้นำเดินสำรวจ10. นายคณิต เพชรประดับ เมื่อครั้งดำรงตำแหน่งช่างรังวัด 6 กรมป่าไม้เพื่อยื่นฟ้องคดีต่อศาลอาญาคดีทุจริตและประพฤติมิชอบภาค 2โดยในวันนี้ มีผู้ต้องหามาพบพนักงานอัยการ และนำตัวยื่นฟ้องจำเลยทั้งหมด 4 ราย ประกอบด้วย 1. นายจีรศักดิ์ ผลสุข 2. นางพรรณเพ็ญ ภาคาญาติ 3. นายประทาน บานชื่น 4. นายทวี หมื่นศรีสำหรับนายจีรศักดิ์ นางพรรณเพ็ญ และนายประทาน ถูกฟ้องในข้อหาเป็นเจ้าพนักงานมีหน้าที่จัดการรักษาทรัพย์ใดใช้อำนาจหน้าที่โดยทุจริตอันเป็นการเสียหายแก่รัฐ ตามประมวลกฎหมายอาญา มาตรา 151 ประกอบมาตรา 83 ส่วนนายทวี ถูกฟ้องเป็นผู้สนับสนุนการกระทำผิดของจำเลยที่ 1-3ส่วนผู้ต้องหาที่เหลือ 6 คน ไม่มาตามนัด รวมทั้งนางกนกวรรณ ผู้ต้องหาที่ 7 ทางสำนักงานอัยการปราบปราบการทุจริตภาค 2 จึงมีหนังสือถึงสำนักงาน ป.ป.ช. ให้ติดตามตัวมาเพื่อฟ้องต่อศาล ถ้าไม่สามารถติดตามมาได้ ขอให้ศาลออกหมายจับล่าสุดรายงานข่าวเปิดเผยว่า ศาลอนุมัติหมายจับ 4 คน ประกอบด้วย นางสุรางค์ นายสมศักดิ์ นายคณิต และนายสุนทร วิลาวัลย์ นายก อบจ.ปราจีนบุรี ซึ่งเป็นบิดาของนางกนกวรรณ ส่วนที่ไม่ออกหมายจับคือนางกนกวรรณ และ น.ส.น้อย เนื่องจากเชื่อว่าไม่มีพฤติการณ์หลบหนีขณะที่เมื่อ Sanook News ตรวจสอบความเคลื่อนไหวของ นายสุนทร พบว่าช่วงครึ่งวันเช้าของวันนี้ บิดาของ รมช.ศึกษาฯ ปฏิบัติหน้าที่ในฐานะนายกองค์การบริหารส่วนจังหวัดปราจีนบุรี พร้อมด้วย นายชาญชัย จินดาสถาพร รองนายกองค์การบริหารส่วนจังหวัดปราจีนบุรี ร่วมพิธีส่งมอบภารกิจถ่ายโอนสถานีอนามัยเฉลิมพระเกียรติ 60 พรรษา นวมินทราชินี (สอน.) และโรงพยาบาลส่งเสริมสุขภาพตำบล (รพ.สต.) จำนวน 49 จังหวัด ให้แก่องค์การบริหารส่วนจังหวัด โดยมีนายวิษณุ เครืองาม รองนายกรัฐมนตรี เป็นประธานและเป็นสักขีพยานในพิธีส่งมอบภารกิจ ณ โรงแรมมิราเคิล แกรนด์ คอนเวนชั่น หลักสี่ กรุงเทพมหานครทางด้าน นางกนกวรรณ ยังคงเข้าประชุมคณะกรรมาธิการวิสามัญพิจารณาร่าง พ.ร.บ.ส่งเสริมการเรียนรู้ รัฐสภา ตามปกติ โดยเมื่อเวลา 13.30 น. นางกนกวรรณ ในฐานะประธาน กมธ.วิสามัญพิจารณาร่าง พ.ร.บ.ส่งเสริมการเรียนรู้ รัฐสภา เข้าร่วมประชุมโดยนั่งเป็นประธานในที่ประชุมด้วยตัวเอง เมื่อผู้สื่อข่าวสอบถามไปยัง กมธ.คนอื่นๆ ที่เข้าร่วมประชุมในวันนี้ด้วย ต่างบอกกับผู้สื่อข่าวตรงกันว่า นางกนกวรรณ มีท่าทียิ้มแย้มแจ่มใสเป็นปกติ ไม่มีอาการเครียดอะไร และก็ไม่ได้พูดอะไรต่อที่ประชุมเกี่ยวกับเรื่องคดีที่ถูก ป.ป.ช.ชี้มูลความผิด และก็ไม่พูดถึงเรื่องหมายจับแต่อย่างใด จนกระทั่งถึงเวลา 16.30 น. ก็มีการปิดการประชุม และนัดประชุมครั้งต่อไปในสัปดาห์หน้า
เจอกันแล้ว "ชัชชาติ" บินถึงสหรัฐฯ กอดลูกชาย บอก "I miss you so much”|ผู้ว่าฯ ชัชชาติ ถึงอเมริกาแล้ว หลังขอลา 4 วัน ไปงานรับปริญญาลูกชาย ไลฟ์ 7 นาที สวมกอดลูกชาย คนไทยมารอต้อนรับจากกรณี นายชัชชาติ สิทธิพันธุ์ ผู้ว่าราชการกรุงเทพมหานคร ได้เดินทางไปร่วมงานรับปริญญาลูกชาย นายแสนปิติ สิทธิพันธุ์ หรือ แสนดี ที่เมืองซีแอตเทิล รัฐวอชิงตัน ประเทศสหรัฐอเมริกา ระหว่างวันที่ 9-12 มิ.ย. โดยจะกลับมาปฏิบัติหน้าที่ในวันจันทร์ที่ 13 มิ.ย.นี้ล่าสุด เมื่อเวลาประมาณ 01. 30 น. ที่ผ่านมา วันนี้ (10 มิ.ย.) นายชัชชาติ สิทธิพันธุ์ ผู้ว่าฯ กทม. ได้มีการไลฟ์สดผ่านเฟซบุ๊กแจ้งว่า เดินทางถึงเมืองซีแอตเติล รัฐวอชิงตัน สหรัฐอเมริกา เรียบร้อยแล้ว เพื่อมาร่วมงานรับปริญญาของลูกชาย ที่จะมีขึ้นในวันเสาร์ที่ 11 มิ.ย. นี้ซึ่งทันทีที่นายขัชชาติมาถึงสหรัฐฯ นายแสนปิติ ผู้เป็นลูกชายได้เดินทางมาต้อนรับถึงสนามบิน นอกจากนี้ ยังมีกลุ่มคนไทยที่อาศัยอยู่ในเมืองซีแอตเทิลจำนวนหนึ่งเดินทางมารอรับ และให้กำลังใจที่สนามบินโดยคนเข้ามาชมไลฟ์สดและคอมเมนต์แสดงความยินดีที่นายแสนปิติสำเร็จการศึกษาเป็นจำนวนมาก โดยนายแสนปิติก็ได้ยกมือไหว้และขอบคุณทุกคนที่เข้ามาแสดงความยินดีอีกด้วยทั้งนี้ ก่อนจะปิดไลฟ์ นายชัชชาติได้สวมกอดลูกชาย พร้อมกล่าวว่า "I miss you so much" ทำให้นายแสนปิติยิ้มกว้าง ก่อนจะยุติการไลฟ์สด รวมเวลาราว 7 นาที
ฟิตต่อเนื่อง! ชัชชาติ ประชุมข้ามทวีป หารือแนวทางใช้ Traffy Fondue แก้ปัญหาคนกรุง|วันนี้ (10 มิ.ย. 65) เวลา 09.00 น. นายศานนท์ หวังสร้างบุญ รองผู้ว่าราชการกรุงเทพมหานคร เป็นประธานการประชุมแนวทางการดำเนินการเรื่องร้องเรียนโดยระบบทราฟฟี่ฟองดูว์ (Traffy Fondue) โดยมี ดร.วสันต์ ภัทรอธิคม นักวิจัยประจำศูนย์เทคโนโลยีอิเล็กทรอนิกส์และคอมพิวเตอร์แห่งชาติ (เนคเทค) สำนักงานพัฒนาวิทยาศาสตร์และเทคโนโลยีแห่งชาติ (สวทช.) และคณะวิทยากร ร่วมให้ความรู้ ณ ห้องรัตนโกสินทร์ ศาลาว่าการกรุงเทพมหานคร เสาชิงช้า เขตพระนครรองผู้ว่าราชการกรุงเทพมหานคร กล่าวว่า นายชัชชาติ สิทธิพันธุ์ ผู้ว่าราชการกรุงเทพมหานคร ให้ความสำคัญกับปัญหาโครงสร้างของเมืองในระดับเส้นเลือดฝอย เป็นปัญหาที่ต้องเจอในทุกๆ วัน เช่น ทางเท้าไม่เรียบ แสงสว่างไม่เพียงพอ ขยะไม่มีคนเก็บ เป็นต้น โดยนำระบบเทคโนโลยีสารสนเทศมาใช้ผ่านแพลตฟอร์ม "ทราฟฟี่ฟองดูว์" (Traffy Fondue) เพื่อให้ประชาชนร่วมรายงานปัญหาที่พบในพื้นที่ของกรุงเทพมหานคร และหน่วยงานต่างๆ สามารถรับทราบข้อร้องเรียนได้ทันทีซึ่งเมื่อดำเนินการแก้ไขปัญหาเรียบร้อยแล้ว สามารถแจ้งผลกลับไปยังประชาชนให้รับทราบได้โดยตรงและรวดเร็ว ดังนั้น เพื่อเป็นการสร้างความเข้าใจการดำเนินการให้กับหน่วยงานกรุงเทพมหานคร ตามแนวทางดังกล่าว จึงได้จัดการอบรมในวันนี้ขึ้น โดยผู้เข้ารับการอบรมเป็นผู้ปฏิบัติงานในการรับเรื่องร้องเรียนจากทุกสำนัก และทุกสำนักงานเขต รวมจำนวน 160 คน“ทราฟฟี่ฟองดูว์” (Traffy Fondue) เป็นแพลตฟอร์มที่จัดทำขึ้นสำหรับสื่อสารปัญหาของเมืองระหว่างประชาชนและหน่วยงานที่รับผิดชอบ พัฒนาขึ้นโดยทีมนักวิจัยประจำศูนย์เนคเทค สวทช. และเปิดให้ใช้งานตั้งแต่ มิ.ย. 2561 โดยประชาชนสามารถแจ้งปัญหาที่พบไปให้ผู้ที่รับผิดชอบโดยตรงเพื่อให้แก้ไขปัญหาได้อย่างรวดเร็วผ่านทางแอปพลิเคชันบนมือถือ ไม่ว่าจะเป็นปัญหาความสะอาด ปัญหาทางเท้า ไฟส่องสว่าง หรือถนนชำรุดโดยเป็นการแจ้งปัญหาในรูปแบบที่มีข้อมูลเพียงพอให้หน่วยงานสามารถดำเนินการได้ทันที เช่น มีภาพถ่าย และตำแหน่งบนแผนที่ ขณะเดียวกันหน่วยงานที่รับผิดชอบก็สามารถให้ข้อมูลและอัปเดตสถานการณ์การแก้ไขปัญหาสื่อสารกลับมาให้แก่ประชาชนได้นอกจากนี้ ในส่วนของเจ้าหน้าที่ยังมีระบบบริหารจัดการและติดตามปัญหา บริการข้อมูลทางสถิติ เพื่อเพิ่มประสิทธิภาพการวางแผนงบประมาณและกำลังคน ซึ่งหน่วยงานของรัฐและเอกชนสามารถตั้งกลุ่มรับแจ้งและบริหารจัดการปัญหาของตนเองได้อีกด้วย“เราเป็นเจ้าของพื้นที่ ประชาชนเป็นเจ้านายเรา เราต้องรับทุกเรื่องที่เป็นปัญหาของทุกท่าน ซึ่งเป็นปัญหาของเรามากกว่าซึ่งเรายังจัดการได้ไม่ดี ต้องไปประสานงานให้ถูกต้อง และเร่งดำเนินการให้ได้ เราแก้วันนี้ไม่ได้ไม่เป็นไร แต่ความตั้งใจเราส่งต่อได้ เราอยากทำให้มันดีขึ้นจริงๆ” รองผู้ว่าฯ ศานนท์ กล่าวสำหรับสถานะการดำเนินการระบบทราฟฟี่ฟองดูว์ ตั้งแต่วันที่ 29 พ.ค.-10 มิ.ย. 65 พบว่า ทุกสำนักงานเขตได้มีการเข้าระบบครบ 100% โดยมีการศึกษาการทำงานของระบบด้วยตนเอง และสอบถามผ่านทางไลน์/โทรศัพท์ จากจำนวนเรื่องร้องเรียนเริ่มต้น 1,300 เรื่อง ปัจจุบัน 17,811 เรื่อง เพิ่มขึ้น 13 เท่า โดยในวันที่ 8 มิ.ย. 65 รับเรื่องสูงสุด 2,300 เรื่อง เบื้องต้นพบว่ามีเสียงชื่นชมจากประชาชนในการดำเนินงานแก้ไข โดยมีการแชร์เรื่องราวผ่านสื่อสังคมออนไลน์ต่างๆ จำนวนมากรองผู้ว่าราชการกรุงเทพมหานคร กล่าวว่า สำหรับปัญหาการใช้งาน มี 3 เรื่อง คือ 1. การประสานงานกับหน่วยงานที่ไม่ใช่หน่วยงานที่ กทม. ดูแลโดยตรง ต้องปรับปรุงให้ดีขึ้นและแยกหมวดหมู่ให้ชัดเจน 2. เรื่องระยะเวลาดำเนินการ ซึ่งได้เน้นย้ำว่าระยะเวลาดำเนินการทุกขั้นตอนต้องเร็วขึ้น 3. เรื่องทุจริต บางเรื่องมีการระบุข้อมูลส่วนบุคคล จึงต้องแยกหมวดออกมา และเชื่อมต่อแอปพลิเคชันกับหน่วยงานที่เกี่ยวข้อง“เราจะดูแลเส้นเลือดฝอยไม่ได้ ถ้าเราไม่รู้ว่าปัญหาอยู่ไหน คนที่รู้ปัญหาดีที่สุดก็คือประชาชน ผมว่าเจ้าหน้าที่มีหน้าที่จัดหาเครื่องมือ น้อมรับนำไปแก้ไข รวบรวมข้อมูลปัญหาและความคิดเห็นที่ประชาชนแจ้งเข้ามา ผมว่าเป็นวิธีการที่ไม่ได้ใช้แค่เรื่องนี้ ใช้ได้กับทุกเรื่อง ทุกนโยบาย“ รองผู้ว่าฯ ศานนท์ กล่าวเพิ่มเติมโดยระหว่างการอบรม นายชัชชาติ สิทธิพันธุ์ ผู้ว่าราชการกรุงเทพมหานคร ได้โทรศัพท์ออนไลน์ผ่านระบบทางไกลมาจากประเทศสหรัฐอเมริกา เพื่อร่วมประชุมพร้อมกับผู้แทนสำนักงานเขต 50 เขต และผู้เข้ารับการอบรมด้วย โดยกล่าวว่า การนำระบบทราฟฟี่ฟองดูว์มาใช้ในการรับเรื่องร้องเรียนจากประชาชน นับเป็นการปฏิวัติรูปแบบการให้บริการของระบบราชการ ในอนาคตรูปแบบการให้บริการผ่านแพลตฟอร์มต่างๆ จะมีมากขึ้น ซึ่งการนำเทคโนโลยีมาใช้อย่างเป็นระบบจะช่วยให้เจ้าหน้าที่สามารถทำงานได้ง่ายขึ้น และเหนื่อยน้อยลงด้วย“เมื่อก่อนประชาชนมีเรื่องร้องเรียนต้องมาหาเรา ติดตามเรื่องก็ยาก แต่พอเทคโนโลยีดีขึ้น ก็จะเปลี่ยนเป็นระบบแพลตฟอร์มซึ่งเชื่อมตรงกลาง ทุกคนสามารถเข้ามาดูเรื่องได้ ทราฟฟี่ฟองดูว์ก็เป็นแพลตฟอร์มอย่างหนึ่งที่ประชาชนและเจ้าหน้าที่เขตสามารถเข้ามาดูได้เลย ไม่ต้องรอผู้ว่าฯ ส่งเรื่องไปปลัดฯ รอปลัดฯ ส่งเรื่องไปรองปลัดฯ ทำให้สามารถแก้ไขปัญหาได้ทันที ช่วยลดขั้นตอนและระยะเวลา ทำให้สามารถแก้ปัญหาได้เร็วขึ้น” ผู้ว่าฯ ชัชชาติ กล่าวสำหรับนโยบายรายงานปัญหาโดยประชาชน แก้ปัญหาโดย กทม. ผ่านแพลตฟอร์มทราฟฟี่ฟองดูว์ นับเป็น 1 ในนโยบาย 216 ข้อ ด้านบริหารจัดการดี ซึ่งระบบในการรายงานปัญหาของ กทม. ที่ใช้งานสะดวก สามารถแจ้งและติดตามการแก้ไขปัญหาได้ และได้รับการแก้ไขปัญหาเชิงพื้นที่ที่สอดคล้องกับความเดือดร้อนของประชาชนจริงทั้งนี้ กทม.จะต่อยอดระบบการรายงานปัญหาออนไลน์ทราฟฟี่ฟองดูว์ เพื่อให้ภาคประชาชนมีส่วนร่วมในการช่วยแจ้งปัญหาต่างๆ ตั้งแต่การแจ้งปัญหา การติดตามความคืบหน้าในการดำเนินงานของ กทม. และการดูสถิติการแจ้งเรื่องร้องเรียนทั่วกรุงเทพฯ โดยขยายผลเปิดรับประเด็นทางสังคมต่างๆ ที่หลากหลายมากยิ่งขึ้นโดยในอนาคตข้างหน้าจะมีการเพิ่มหัวข้อต่างๆ อาทิ “ส่งต่อ” และ “ร่วมแก้ไข” ซึ่งเป็นการขอความร่วมมือกับหน่วยงานที่เกี่ยวข้องภายนอก การแสดง “ระยะเวลาดำเนินการ” และเพิ่มประเภทเรื่องร้องเรียน “ทุจริต” ขึ้นมาอีกด้วย หัวใจของความสำเร็จของระบบนี้ คือ ความร่วมมือของประชาชน และความตั้งใจจริงของภาครัฐในการแก้ปัญหา การพัฒนาให้กรุงเทพฯ เป็นเมืองที่น่าอยู่ ต้องอาศัยความร่วมมือของทุกคน ร่วมมือกันตั้งแต่วันนี้เพื่อกรุงเทพฯ ที่ดีของเราทุกคนสำหรับการประชุมครั้งนี้ มีผู้เข้าร่วมประชุมและแลกเปลี่ยนความคิดเห็น ประกอบด้วย พล.ต.อ.อดิศร์ งามจิตสุขศรี ที่ปรึกษาผู้ว่าราชการกรุงเทพมหานคร นายภิมุข สิมะโรจน์ เลขานุการผู้ว่าราชการกรุงเทพมหานคร นางสาวศนิ จิวจินดา นายสิทธิชัย อรัณยกานนท์ ผู้ช่วยเลขานุการผู้ว่าราชการกรุงเทพมหานคร นางวันทนีย์ วัฒนะ รองปลัดกรุงเทพมหานคร พร้อมคณะผู้บริหารกรุงเทพมหานคร
ไม่มีพลิก! "ธรรมนัส" ผงาดหัวหน้าพรรคเศรษฐกิจไทย "ไผ่ ลิกค์" นั่งเลขาธิการ|วันนี้ (10 มิ.ย.) พรรคเศรษฐกิจไทยจัดประชุมใหญ่วิสามัญ ครั้งที่ 2/2565 โดยมี ร.อ.ธรรมนัส พรหมเผ่า ส.ส.พะเยา รักษาการเลขาธิการพรรค ทำหน้าที่ประธานการประชุม เพื่อพิจารณาเลือกตั้งหัวหน้าพรรค และกรรมการบริหารพรรคชุดใหม่ จากกรณีที่หัวหน้าพรรคลาออกจากตำแหน่ง และลาออกจากการเป็นสมาชิกพรรค รวมไปถึงกรรมการบริหารพรรคลาออก 15 คนทั้งนี้ ที่ประชุมเลือกกรรมการบริหารชุดใหม่ ประกอบด้วย ร.อ.ธรรมนัส พรหมเผ่า หัวหน้าพรรค, นายไผ่ ลิกค์ ส.ส.กำแพงเพชร เลขาธิการพรรค, นายบุญสิงห์ วรินทร์รักษ์ นายทะเบียนพรรค และ น.ส.ธนพร ศรีวิราช เหรัญญิกพรรคสำหรับกรรมการบริหารพรรค อีก 20 คน ประกอบด้วยร.อ.ธรรมนัส กล่าวภายหลังการประชุมใหญ่วิสามัญครั้งที่ 2/2565 ว่า เลขาธิการพรรค คือ นายไผ่ ลิกค์ เหรัญญิกพรรค คือ น.ส.ธนพร ศรีวิราช นายทะเบียนพรรค คือ นายบุญสิงห์ วรินทร์รักษ์ ส่วนกรรมการบริหารพรรคอีก 20 คน มีเพิ่มคือ ส.ส.อีก 3-4 คน และนายประมวล เอมเปีย ส่วนใหญ่เป็นชุดเดิม ด้านกรรมการสรรหาผู้สมัครส่วนใหญ่เป็นชุดเดิม มีเพียงตนสละให้กรรมการบริหารพรรคคนอื่นทำหน้าที่แทนส่วนภารกิจแรกที่ขึ้นเป็นหัวหน้าพรรค คือ ภารกิจที่มีการเลือกตั้งซ่อมสมาชิกสภาผู้แทนราษฎร (ส.ส.) จังหวัดลำปาง เขต 4 ที่จะต้องแต่งตั้ง ผอ.เลือกตั้ง ตลอดถึงกรรมการบริหารพรรคและสมาชิกพรรคที่จะไปช่วยรณรงค์การหาเสียง ส่วนรายละเอียดต่างๆ มอบหมายให้เลขาธิการพรรคประชุมโดยด่วน เพื่อกำหนดทิศทางในการบริหารพรรคเศรษฐกิจไทยในคณะกรรมการบริหารชุดใหม่ต่อไปส่วนอุดมการณ์พรรคชัดเจนตั้งแต่ที่แถลงข่าว หลักของเราอยู่ข้างประชาชน สิ่งไหนเป็นประโยชน์ต่อประเทศชาติบ้านเมืองกับประชาชนเราสนับสนุน แต่สิ่งไหนอย่างไหนที่ทำไปแล้วเกิดความเสียหายต่อประเทศชาติบ้านเมืองและประชาชนเราคัดค้านทุกกรณี ยืนยันความเป็นเอกภาพในการทำงานภายใต้การนำของตน และเชื่อว่าสนามเลือกตั้งซ่อมจังหวัดลำปาง พรรคของตนจะครองใจชาวลำปาง เพราะสมัยที่เป็นรัฐมนตรีตนได้ทำประโยชน์ให้กับพื้นที่ไว้มากส่วนการเลือกตั้งใหญ่ในครั้งหน้า เพื่อนสมาชิก ส.ส. ในพรรคพร้อมเดินหน้าและเป็นหน้าที่ของ กก.บห.พรรค และ กก.บห.จะต้องศึกษานโยบายด้านต่างๆ อาทิ ด้านสาธารณสุข/ท่องเที่ยว/กีฬา เพื่อให้เกิดความพร้อม เช่นเดียวกับความชัดเจนของด้านเศรษฐกิจ มีความมั่นใจภายใต้การนำที่จะไปทาบทามคนที่มีความรู้ความสามารถทางเศรษฐกิจการเงินการคลัง และปลายทางก็ได้รับปากว่าจะเดินไปด้วยกัน ถึงแม้บางท่านอาจจะเดินไปทางอื่น ก็ยังมีอีกหลายท่านที่มีอุดมการณ์ร่วมกันอยู่สำหรับกรณีนายมิ่งขวัญ แสงสุวรรณ์ นั้น ยืนยันว่า นายมิ่งขวัญ มีอุดมการณ์ของตัวเอง ยอมรับว่าก่อนหน้านี้ได้มีการพูดคุยกับนายมิ่งขวัญมากที่สุด แต่ไม่ได้หมายความว่าเราจะแยกกันเดินการเมือง เป็นเพียงจุดเริ่มต้น ยังมีภารกิจมากมายที่ต้องเดินร่วมกันต่อไปส่วนแคนดิเดตนายกรัฐมนตรีของพรรคนั้น ร.อ.ธรรมนัส ระบุว่า เดี๋ยวค่อยว่ากัน แต่ยืนยันว่าผู้ที่จะมาเป็นแคนดิเดตต้องมีเคมีตรงกัน และมีในใจแล้ว จากนี้จะต้องไปพูดคุยกับกรรมการบริหารพรรค ส่วนจะดำรงตำแหน่งแคนดิเดตนายกรัฐมนตรีเองหรือไม่ ขอยังไม่พูดถึงในเวลานี้ เพราะหากพูดไปแล้วทำไม่ได้ก็จะเสียคน อีกทั้งคำพูดเป็นนายคนขณะที่ นายไผ่ ยืนยันจะทำหน้าที่เป็นกาวใจประสานงานกับพรรคอื่นเหมือนที่ทำมาโดยตลอด ยืนยันว่าไม่ได้หนักใจและจะทำงานต่อไปให้ดีที่สุดทั้งนี้ ร.อ.ธรรมนัส จะย้ายที่ทำการพรรคเศรษฐกิจไทยกลับไปยังอาคารปานศรี ถนนรัชดาภิเษก ซึ่งเป็นที่ทำการพรรคพลังประชารัฐเก่า จากเดิมตั้งอยู่ที่ตึกยูทาวเวอร์ ถนนศรีนครินทร์ โดย ร.อ.ธรรมนัส บอกฮวงจุ้ยดี เพราะได้ ส.ส. มากถึง 120 คนนอกจากนี้ ร.อ.ธรรมนัส ยังกล่าวถึงกรณีที่รัฐบาลเตรียมจะพลิกฟื้นหวย 2 ตัว 3 ตัว ว่า เดี๋ยวก็ขึ้นโรงขึ้นศาลกันเหมือนเดิม ส่วนเห็นด้วยหรือไม่นั้น ร.อ.ธรรมนัส กล่าวว่า ไม่รู้ แต่เห็นว่าสำนักงานสลากกินแบ่งรัฐบาลก่อตั้งมาเพื่อคนทุกข์ คนยาก คนลำบาก คนพิการก่อนการประชุมใหญ่วิสามัญพรรคเศรษฐกิจไทย ร.อ.ธรรมนัส กล่าวถึงกรณีการตั้งคณะกรรมการบริหารพรรคชุดใหม่จะมีผลต่อตำแหน่งโควตารัฐมนตรีหากมีการปรับ ครม. เนื่องจากพรรคเศรษฐกิจไทยยกมือสนับสนุนร่าง พ.ร.บ.งบประมาณรายจ่ายประจำปีงบประมาณ 2566 หรือไม่ว่า เรื่องงบประมาณที่ให้ผ่านไม่ได้หมายความว่าจะเห็นดีงามด้วยทุกเรื่อง เป็นเพียงแค่วาระแรก ซึ่งได้ให้นโยบาย ส.ส.ของพรรคที่เป็น กมธ.งบฯ ต้องดูให้ละเอียด ไม่ควรตัดสิ่งที่เป็นประโยชน์ต่อประเทศและประชาชน แต่อันไหนที่รัฐบาลมีเจตนาไม่ก่อให้เกิดประโยชน์ก็จะต้องตัด หากไม่ตัดแล้วปล่อยไปก็ไม่ได้จะผ่านวาระสองไปง่ายๆ ที่เราผ่านงบ ไม่ได้หวังจะมาร่วมใน ครม. คนละประเด็นร.อ.ธรรมนัส ยืนยันว่า อยู่ข้างประชาชนไม่ว่าจะอยู่ในตำแหน่งอะไร ซึ่งหากมีการต่อรองหรือปรับ ครม. แล้วให้โควตาพรรค ก็ไม่ต้องมาพูดกัน ประเด็นนี้ตัดทิ้งได้เลย ตนไม่รับ ส่วนข่าวลือที่ถูกทาบทามกลับไปพรรคพลังประชารัฐนั้น มองว่าข่าวลือก็คือข่าวลือ จะเป็นเรื่องจริงหรือไม่เป็นจริงก็เป็นข่าว แต่ยืนยันว่าไม่กลับไปไหน จะอยู่พรรคเศรษฐกิจไทยส่วนกรณี พล.ต.อ.เสรีพิศุทธ์ เตมียเวส หัวหน้าพรรคเสรีรวมไทย ปรามาสว่าพรรคเศรษฐกิจไทยกลับไปกลับมา เชื่อถือไม่ได้นั้น ร.อ.ธรรมนัส กล่าวว่า จะไม่พูดถึงบุคคลภายนอกว่าพูดถึงเราอย่างไร แต่ให้ดูที่การกระทำ และนโยบายของพรรค ตลอดเวลาการเมืองหลังการเลือกตั้งในปี 2562 ถึงขณะนี้ให้ดูการกระทำของ ส.ส. และผลงานของเราที่ลงพื้นที่ไม่เคยหยุดเมื่อถามว่าการอภิปรายไม่ไว้วางใจคณะรัฐมนตรีเป็นรายบุคคลจะมีจุดยืนอย่างไรนั้น ร.อ.ธรรมนัส ระบุว่า ยังเหมือนเดิม คือ ดูสาระสำคัญของผู้ถูกอภิปราย ว่าถูกยื่นอภิปรายในประเด็นใดบ้าง อันไหนที่ชัดเจนเช่นว่าฉ้อราษฎร์บังหลวง เราไม่ให้ผ่านแน่นอน และ คุยกับ ส.ส. 18 คนของพรรคมาตลอดถึงประเด็นนี้ผู้สื่อข่าวถามความคิดเห็นต่อกรณีที่ฝ่ายค้านเตรียมยื่นอภิปรายไม่ไว้วางใจรัฐมนตรีประมาณ 10 คน โดยในจำนวนนี้มี 3 ป. รวมอยู่ด้วย ร.อ.ธรรมนัส กล่าวว่า ที่เห็นรายชื่อผู้ถูกอภิปราย ขณะนี้มี พล.อ.ประวิตร วงษ์สุวรรณ รองนายกรัฐมนตรี รวมอยู่ด้วย ตนเห็นว่าในฐานะรองนายกรัฐมนตรีไม่ได้ดูกระทรวงใดเลย ดังนั้นรัฐมนตรีว่าการกระทรวงใดควรจะรับผิดชอบไป ส่วน พล.อ.ประวิตร ดูแลแค่ภาพกว้าง เมื่อถามย้ำว่าถึงอย่างไรก็จะโหวตไว้วางใจ พล.อ.ประวิตร ใช่หรือไม่ ร.อ.ธรรมนัส กล่าวว่า ต้องดูก่อน และเชื่อมั่นตลอดเวลาที่รู้จัก พล.อ.ประวิตร มา ไม่ใช่คนแบบที่สื่อหลายสำนักเข้าใจนักข่าวยิงคำถามต่อไปอีกว่า รัฐมนตรีของพรรคพลังประชารัฐคนอื่นๆ จะลงมติอย่างไร ร.อ.ธรรมนัส กล่าวว่า ทุกคนน่าเป็นห่วงหมด ยกเว้น พล.อ.ประวิตร ส่วนพรรคเศรษฐกิจไทยมีมารยาทจะไม่อภิปราย แต่จะดูว่าฝ่ายค้านอภิปรายอย่างไร ยอมรับว่าได้คุยกับ พล.อ.ประวิตร บ้าง ท่านบอกว่าปีสุดท้ายแล้วก็ปล่อยเสรีขณะที่เมื่อสื่อถามถึงนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม กับ นายสุชาติ ชมกลิ่น รัฐมนตรีว่าการกระทรวงแรงงาน ว่าน่าเป็นห่วงหรือไม่ ร.อ.ธรรมนัส ยิ้มพร้อมปฏิเสธที่จะตอบคำถามดังกล่าว
ศาลให้ประกัน "รมช.กนกวรรณ" วงเงิน 3 แสน คดีรุกป่าเขาใหญ่ แต่พ่อยังคงเงียบ|ความคืบหน้ากรณีนางกนกวรรณ วิลาวัลย์ รมช.ศึกษาธิการ จำเลยในคดีความผิดเป็นเจ้าพนักงานมีหน้าที่จัดการรักษาทรัพย์ใดใช้อำนาจหน้าที่โดยทุจริตอันเป็นการเสียหายแก่รัฐ ตามประมวลกฎหมายอาญา มาตรา 151 และประมวลกฎหมายที่ดิน เดินทางไปรายงานตัวกับอัยการเพื่อนำตัวไปยื่นฟ้องต่อศาลอาญาคดีทุจริตและประพฤติมิชอบภาค 2 ที่ จ.ระยอง หลังจากคณะกรรมการ ป.ป.ช.มีมติชี้มูลความผิดนางกนกวรรณ และนายสุนทร วิลาวัลย์ ผู้เป็นบิดา ซึ่งขณะนี้เป็น นายก อบจ.ปราจีนบุรี และเจ้าหน้าที่รัฐที่เกี่ยวข้อง รวม 10 คน กรณีถูกกล่าวหาว่าสนับสนุนเจ้าหน้าที่รัฐออกโฉนดที่ดินบุกรุกป่าเขตอุทยานแห่งชาติเขาใหญ่พื้นที่ จ.ปราจีนบุรี นั้นล่าสุด ศาลมีคำสั่งประทับฟ้อง ให้นัดคุ้มครองสิทธิ และสอบคำให้การจำเลยในวันที่ 5 สิงหาคม ขณะที่จำเลยยื่นหลักทรัพย์เป็นที่ดิน วงเงินประกันตัว 300,000 บาท ศาลมีคำสั่งอนุญาตให้ปล่อยชั่วคราวระหว่างพิจารณา โดยไม่ได้กำหนดเงื่อนไขในการประกันตัวแต่อย่างใด"ส่วนตัวไม่ขอเปิดเผยลงลึกในรายละเอียดของการสู้คดี แต่ยืนยันไม่ท้อและยังคงเดินหน้าทำงานในตำแหน่งรัฐมนตรีต่อตามปกติอย่างดีที่สุด พร้อมทั้งขอบคุณในความห่วงใยของทุกฝ่าย" นางกนกวรรณ กล่าวถึงคดีเพียงสั้นๆขณะที่มีรายงานว่า นายสุนทร วิลาวัลย์ นายก อบจ.ปราจีนบุรี บิดาของนางกนกวรรณ ยังคงเงียบ เจ้าหน้าที่ไม่สามารถติดต่อได้ และยังไม่ได้ไปรายงานตัวกับอัยการแต่อย่างใด
ราชกิจจานุเบกษา ประกาศ ไทยกู้เงินญี่ปุ่น 1.3 หมื่นล้าน อายุเงินกู้ 15 ปี|ราชกิจจานุเบกษาเผยแพร่ประกาศกระทรวงการคลัง กู้เงินจากประเทศญี่ปุ่น 1.3 หมื่นล้านบาท อายุเงินกู้ 15 ดอกเบี้ยคงที่ร้อยละ 0.01 ต่อปี(9 มิ.ย.65) เว็บไซต์ราชกิจจานุเบกษา ได้เผยแพร่ประกาศกระทรวงการคลัง เรื่อง การกู้เงินจากรัฐบาลญี่ปุ่น สำหรับ COVID-19 Crisis Response Emergency Support Loan โดยมีใจความสำคัญดังนี้คณะรัฐมนตรีมีมติเห็นชอบให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคมจากการระบาดของโรคโควิด 19 โดยกระทรวงการคลังได้ลงนามในสัญญาเงินกู้กับองค์การความร่วมมือระหว่างประเทศของญี่ปุ่น (Japan International Cooperation Agency: JICA) เมื่อวันที่ 3 พฤษภาคม 2565 โดยมีสาระสำคัญและเงื่อนไขของการกู้เงิน ดังต่อไปนี้1. เป็นเงินกู้สกุลเงินเยน จำนวน 50,000 ล้านเยน หรือเทียบเท่า 13,432.35 ล้านบาท (คำนวณตามอัตราแลกเปลี่ยนขายถัวเฉลี่ยของเงินบาทกับเงินเยน ณ วันลงนามในสัญญา คือ 26.8647 บาท ต่อ 100 เยน) อายุเงินกู้ 15 ปี ระยะปลอดการชำระคืนเงินต้น 4 ปี2. อัตราดอกเบี้ยคงที่ ร้อยละ 0.01 ต่อปี กำหนดชำระปีละ 2 งวด โดยชำระในวันที่ 20 พฤษภาคม และวันที่ 20 พฤศจิกายน ของแต่ละปี3. อัตราค่าธรรมเนียมการกู้เงิน (Front-End Fee) ร้อยละ 0.20 ของวงเงินกู้โดยต้องชำระภายใน 60 วัน หลังจากสัญญาเงินกู้มีผลบังคับใช้4. กำหนดชำระคืนต้นเงินกู้ทุกวันที่ 20 พฤษภาคม และวันที่ 20 พฤศจิกายนโดยชำระต้นเงินกู้งวดแรกในวันที่ 20 พฤษภาคม 2569 และชำระคืนต้นเงินกู้งวดสุดท้ายในวันที่ 20 พฤษภาคม 25805. เพื่อนำไปใช้จ่ายสำหรับแผนงาน/โครงการภายใต้พระราชกำหนด ให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564
"เพื่อไทย" ดักคอรัฐฟื้นหวยบนดิน ประชาชนต้องได้ประโยชน์|รองเลขาฯเพื่อไทย ดักคอรัฐฟื้นหวยบนดิน ประชาชนต้องได้ประโยชน์ ไม่ใช่เอาประชาชนเป็นข้ออ้าง ปิดจุดอ่อนของตัวเองน.ส.อรุณี กาสยานนท์ รองเลขาธิการพรรคเพื่อไทย กล่าวถึงกรณีที่รัฐบาลออกมาโยนหินถามทาง เตรียมแก้กฎหมายเปิดช่องทางจำหน่ายสลากตัวเลข 3 หลัก หรือการฟื้นหวยบนดิน 2 ตัว 3 ตัวภายในปีนี้ ว่า สิ่งที่รัฐบาลพล.อ.ประยุทธ์ จันทร์โอชา นายกรัฐมนตรี มีความพยายามจะทำอีกครั้ง ต้องเป็นการกลับมาที่ดีกว่าเดิม ประชาชนต้องได้ประโยชน์จากการขายหวยบนดินครั้งนี้เหมือนอย่างที่รัฐบาล นายทักษิณ ชินวัตร อดีตนายกรัฐมนตรี เคยทำโครงการหวยบนดินในขณะนั้นแต่สุดท้ายถูกระงับไป และยังถูกดำเนินคดี ซึ่งเป็นที่น่าสังเกตว่า ในปี 2549 รัฐบาลหลังจากการยึดอำนาจยังได้ดำเนินการขายหวยบนดินต่อ ทั้งที่การแก้ไข พ.ร.บ.สำนักงานสลากฯ ยังไม่แล้วเสร็จ และยังไม่มีการดำเนินคดีกับรัฐบาลในขณะนั้นเหมือนที่ดำเนินการเอาผิดกับรัฐบาล นายทักษิณ แต่อย่างใด หากหวยบนดินของรัฐบาล นายทักษิณ ยังอยู่ รายได้เข้ารัฐอาจมีมากกว่า 1 แสนล้านบาททั้งนี้ จึงอยากทราบว่าวัตถุประสงค์ของการฟื้นหวยบนดินนั้น เป็นเพราะรัฐบาลพล.อ.ประยุทธ์ ต้องการหารายได้เสริมเติมจุดอ่อน ที่ไม่มีความรู้ความสามารถที่จะสร้างงาน สร้างโอกาสหรือสร้างนโยบายใหม่ๆ ในการกระตุ้นเศรษฐกิจ หารายได้เข้าประเทศใช่หรือไม่ ต้องการหารายได้เพื่อใช้หนี้สาธารณะที่ตนเองได้ก่อขึ้นเกือบ 10 ล้านล้านบาท และเป็นหนี้ที่กู้มาแจกทั้งสิ้นใช่หรือไม่ พร้อมย้ำว่ารัฐบาลไทยรักไทย พลังประชาชน หรือเพื่อไทย ยินดีหากใครจะนำนโยบายดีๆ ไปดำเนินการสานต่อ แต่เมื่อทำแล้วก็ช่วยทำให้ประชาชนได้ประโยชน์ ไม่ใช่ว่าหารายได้ไม่เป็นก็หยิบเอาโครงการเดิมของเรามาทำ อ้างประชาชน แต่ประชาชนไม่ได้ประโยชน์
รัฐบาลยันเข้มคุมการใช้กัญชา-นายกฯ ย้ำเพื่อการแพทย์ และเศรษฐกิจ|รัฐบาลให้ความสำคัญมาตรการควบคุมการใช้กัญชา นายกฯย้ำปลดล็อก “กัญชา-กัญชง” เพื่อประโยชน์สูงสุดการแพทย์และเศรษฐกิจนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมรับทราบในข้อห่วงใยและข้อเสนอแนะต่างๆ ของทุกภาคส่วนที่มีต่อการปลดล็อกใช้กัญชา กัญชง ซึ่งมีผลบังคับใช้ ตั้งแต่วันที่ 9 มิถุนายน 2565 ที่ผ่านมาโดยได้มีการแต่งตั้งคณะกรรมการบูรณาการนโยบายพืชกัญชาและกัญชง ซึ่งมีนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขเป็นประธาน เพื่อกําหนดมาตรการ แนวทางปฏิบัติ และกํากับดูแลการใช้กัญชา ให้สอดคล้องกับเป้าหมายการอนุญาตให้ใช้กัญชาในประเทศไทยเพื่อประโยชน์ด้านการแพทย์การรักษาพยาบาลทั้งแผนปัจจุบันและการแพทย์แผนไทย ลดรายจ่ายด้านการรักษา เพิ่มทางเลือกในการดูแลสุขภาพและยังเป็นโอกาสในการพัฒนาผลิตภัณฑ์กัญชาและอุตสาหกรรมที่เกี่ยวข้อง ซึ่งจะเป็นประโยชน์ในด้านเศรษฐกิจทั้งนี้ ในการประชุมคณะกรรมการฯ ครั้งที่ 1/2565 เมื่อวันที่ 9 มิ.ย. 65 ได้มีมติแต่งตั้งอนุกรรมการ 6 คณะ เพื่อช่วยปฏิบัติหน้าที่ในด้านต่าง ๆ ประกอบด้วย1) ด้านการแพทย์ และการบำบัดรักษา2) ด้านการให้ความรู้แก่เยาวชนและผลกระทบทางสังคม3) ด้านการผลิตทางเกษตรกรรม4) ด้านการป้องกันการลักลอบนำเข้า การผลิต ที่ผิดกฎหมาย5) ด้านกฎหมาย6) ด้านการสื่อสารประชาสัมพันธ์ทั้งนี้ ที่ประชุมจะมีการออกแนวทางในการกำหนดการใช้กัญชา-กัญชง ให้เป็นไปตามเจตนารมณ์ เพื่อประโยชน์สูงสุดด้านการแพทย์และเศรษฐกิจ โดยมีมาตรการควบคุมไม่ให้ใช้ผิดวัตถุประสงค์เพื่อลดผลกระทบทางสังคมต่อไปโดยนายกฯยังกำชับให้สร้างความรู้ความเข้าใจกับประชาชน ว่าการปลดล็อกครั้งนี้ไม่ได้เพื่อสันทนาการ โดยหน่วยงานภาครัฐต้องเร่งให้ความรู้กับประชาชนผ่านสื่อสังคมออนไลน์ผ่านกลไกของจังหวัดและองค์กรปกครองส่วนท้องถิ่น ไม่ให้เกิดความสับสนทั้งในเรื่องการปลูก การเสพ และการนำไปจำหน่าย ลดความกังวลของสังคมเกี่ยวกับการใช้กัญชาผิดวัตถุประสงค์ โดยเฉพาะการป้องกันไม่ให้กลุ่มเปราะบางเข้าถึงกัญชา โดยเฉพาะกลุ่มเด็ก เยาวชน หญิงตั้งครรภ์ และผู้สูงอายุ นำไปใช้เพื่อนันทนาการ ซึ่งอาจเกิดผลกระทบด้านสุขภาพและสังคมตามมา
รัฐบาลเตือนม็อบ "เดินไล่ตู่" ยึดกฎหมาย คำนึงความเดือดร้อนผู้อื่น|โฆษกรัฐบาลเตือนผู้ชุมนุมวันนี้ให้ยึดกฎหมาย คำนึงถึงความเดือดร้อนของผู้อื่น แนะประชาชนหลีกเลี่ยงเส้นทางเดินขบวน ย้ำรัฐบาลพร้อมรับฟังความเห็นผ่านทุกช่องทางนายธนกร วังบุญคงชนะ โฆษกประจำสำนักนายกรัฐมนตรี กล่าวถึงกิจกรรมเดินไล่ตู่ของกลุ่มที่ต้องการแสดงจุดยืนไม่เอารัฐบาลในวันนี้ ว่า การจัดกิจกรรมเป็นสิทธิเสรีภาพที่สามารถทำได้ตามกฎหมาย แต่ขอให้ผู้จัดกิจกรรมคำนึงถึงความเดือดร้อนของผู้อื่นด้วย จึงควรวางแผนไม่ให้กระทบต่อการสัญจรของพี่น้องประชาชนที่ใช้ชีวิตตามปกติและป้องกันควบคุมไม่ให้เกิดการกระทบกระทั่งกับทั้งเจ้าหน้าที่และผู้ที่ไม่เห็นด้วยการชุมนุมต้องเป็นไปตามกฏหมาย ชุมนุมด้วยความสงบ ปราศจากอาวุธ และให้เกียรติกันโดยเฉพาะเจ้าหน้าที่ที่ต้องปฏิบัติงานตามหน้าที่ เพื่อให้การชุมนุมเป็นไปด้วยความเรียบร้อย อย่างไรก็ตามรัฐบาลพร้อมเปิดกว้างรับฟังความคิดเห็นของทุกฝ่ายและทุกช่องทางรวมถึงกระบวนการทางสภาผู้แทนฯที่มีตัวแทนของประชาชนทั่วประเทศอยู่แล้วจึงขอประชาสัมพันธ์ไปยังพี่น้องประชาชนชาว กทม.ให้หลีกเลี่ยงเส้นทางที่จะมีการชุมนุม ตั้งแต่อนุสาวรีย์ประชาธิปไตยในเวลา 12.00 น. และตลอดเส้นทางการเคลื่อนขบวนของผู้ชุมนุมไปยังอนุสาวรีย์ชัยสมรภูมิในเวลา 15.30 น.ซึ่งเป็นเส้นทางสายหลักที่มีการจราจรหนาแน่น ทั้งนี้ พลเอก ประยุทธ์ จันทร์โอชา นายกรัฐมนตรีและ รมว.กลาโหมแสดงความห่วงใยผู้ชุมนุมและประชาชนที่สัญจรไปมา โดยขอให้ทุกคนเคารพสิทธิซึ่งกันและกัน และฝากให้กำลังใจเจ้าหน้าที่ทุกนายที่ปฏิบัติหน้าที่ในวันนี้ด้วย
ม็อบ "เดินไล่ตู่" รวมพลมุ่งหน้าอนุสาวรีย์ชัยฯ ตร.ยันไม่ตั้งตู้คอนเทนเนอร์ขวาง|เมื่อเวลา 14.00 น. วันที่ 11 มิ.ย.ที่ อนุสาวรีย์ประชาธิปไตย มวลชนจัดกิจกรรม "เดินไล่ตู่" ไปอนุสาวรีย์ชัยสมรภูมิ เพื่อแสดงจุดยืนไม่เอารัฐบาลที่มี พล.อ.ประยุทธ์ จันทร์โอชา เป็นนายกรัฐมนตรี โดยใช้เส้นทางถนนราชดำเนินกลาง ถนนนครสวรรค์ ถนนพิษณุโลก ถนนเพชรบุรี ถนนพญาไท โดย พ.ต.อ.สนอง แสงมณี ผกก.ชนะสงคราม และ พ.ต.อ.ทศพล อำไพพิพัฒน์กุล  ผกก.สน.สำราญราษฎร์ ร่วมกันเดินตรวจตราความเรียบร้อยพร้อมพูดคุยกับประชาชนที่มารวมตัวชุมนุมกัน โดยบรรยากาศขณะนี้มีการเปิดเพลงจากรถเครื่องเสียงบริเวณหน้าร้านแมคโดนัลด์ ขณะที่ตำรวจ ยังไม่ปิดการจราจรแต่อย่างใด พร้อมกระจายกำลังชุดจราจร ชุดสายตรวจป้องกันปราบปราม อยู่รอบบริเวณต่อมาเวลา 14.20น.พล.ต.ต.จิรสันต์ แก้วแสงเอก รอง ผบช.น.ดูแลด้านจราจร เดินทางมาติดตามสถานการณ์ด้วยตัวเอง เปิดเผยว่า ภาพรวมการชุมนุมในวันนี้ ไม่มีความกังวลใดเป็นพิเศษ โดยเจ้าหน้าที่ ไม่ได้นำตู้คอนเทนเนอร์มาปิดกั้นเส้นทางการจราจร พร้อมนำกำลังตำรวจจราจรมาคอยอำนวยความสะดวกในการเดินทางของประชาชนโดยเฉพาะบริเวณถนนเพชรบุรีและถนนพญาไทที่ผ่านใจกลางเมือง ซึ่งได้แจ้งประชาสัมพันธ์ให้หลีกเลี่ยงเส้นทางดังกล่าวตั้งแต่เวลา 14.00 น. เป็นต้นไปทั้งนี้ ก็ได้เตรียมกำลังไว้พร้อม หากเกิดสถานการณ์ที่มีความรุนแรงไว้แล้ว อย่างไรก็ตาม กรณีกลุ่มผู้ชุมนุมไม่มีแกนนำนั้น อาจทำให้การสื่อสารต่างๆ ไม่เป็นเอกภาพ ซึ่งตำรวจ จะคอยกำกับดูแลเพื่อรักษาความสงบเรียบร้อยต่อไป15.20 น. ที่อนุสาวรีย์ประชาธิปไตย พ.ต.อ.กฤษณะ พัฒนเจริญ รองโฆษกสำนักงานตำรวจแห่งชาติ บอกถึงภาพรวมการชุมนุม ของกลุ่มที่ใช้ชื่อว่า ราษฎรไล่ตู่ คนแดงปฏิวัติ และใช้ชื่อกิจกรรมว่า เดินไล่ตู่  โดยระบุว่าที่ผ่านมาการชุมนุมไม่ได้ห่างหายไป มีทั้งกลุ่มที่เห็นต่างทางการเมือง และกลุ่มเรียกร้องปัญหาทางเศรษฐกิจ และวันนี้มีการรวมกลุ่มที่อนุสาวรีย์ประชาธิปไตย และจะคลื่อนไปอนุสาวรีย์ชัยสมรภูมิ จึงยากฝากไปยังผู้ชุมนุมว่า วันนี้ยังอยู่ภายใต้ พ.ร.ก.ฉุกเฉิน ตำรวจยังมีความจำเป็นที่ต้องใช้กฎหมายนี้อยู่ เพราะยังอยู่ในช่วงของสถานการณ์การแพร่ระบาดของโรคและในวันนี้ ตำรวจทั้งในและนอกเครื่องแบบยังเฝ้าจับตาสถานการณ์อยู่ ซึ่งตำรวจไม่อยากบังคับใช้กฎหมายหรือจับกุม จึงขอให้ผู้ชุมนุมไปดูว่ากฎหมาย สามารถให้ทำอะไรได้ที่ไม่สุ่มเสี่ยงหรือฝ่าฝืนกฎหมายอื่นๆที่เกี่ยวข้องส่วนสถานที่ราชการสำคัญในพื้นที่นี่ ทั้งใกล้ทั้งสถานที่ราชการ วัด และสถานที่ต้องห้าม ทางตำรวจจะมีการประกาศแจ้งเตือนเป็นระยะ หากพบว่าสุ่มเสี่ยงต่อการกระทำการผิดกฎหมาย เพื่อเป็นการห้ามปรามส่วนที่ทีกระแสข่าวว่า ปล่ยทางของสถานที่จัดกิจกรรมคืออนุสาวรีย์ชัยสมรภูมิ ซึ่งอาจจะใกล้กับบ้านพักนายกรัฐมนตรีนั้น ก็เป็นการรายงานทางการข่าว ซึ่งตำรวจก็คงต้องเฝ้าระวังเช่นกัน ทั้งนี้ การที่กลุ่มทะลุแก๊ซประกาศจัดกิจกรรมที่ดินแดงด้วยนั้น ก็ไม่ได้มีความกังวลเรื่องใดเป็นพิเศษ และหากมีการรวมตัวกันตำรวจ ก็ต้องใช้ทั้งหลักนิติศาสตร์และรัฐศาสตร์ในการดำเนินการ โดยยืนยันว่า มีการวางกำลังเพียงพอ และปรับเปลี่ยนตามสถานการณ์ และขอให้กลุ่มผู้ชุมนุม มองความเป็นอยู่อย่างปกติสุขของประชาชนที่อาศัยและสัญจรในพื้นที่ด้วยพ.ต.อ.กฤษณะ ยังบอกอีกว่า ช่วงที่ผ่านมา มีการจัดกิจกรรมชุมนุมทางการเมืองเกือบ 4,000 ครั้งทั่วประเทศ โดยเฉพาะในพื้นที่กรุงเทพมหานครมากกว่า 50% เรามีการดำเนินคดีกับทั้งแกนนำและผู้ชุมนุมประมาณ 1,300 คดี เป็นคดีในกองบัญชาการตำรวจนครบาลกว่า 800 คดี
ดินแดงเดือด! มวลชนปะทะเจ้าหน้าที่ ที่สามเหลี่ยมดินแดง หลังยุติการชุมนุม "เดินไล่ตู่"|ภายหลังตัวแทนมวลชนประกาศยุติกิจกรรม "เดินไล่ตู่" ที่บริเวณอนุสาวรีย์ชัยสมรภูมิ ได้มีมวลชนบางกลุ่มแยกออกมาไปแยกสามเหลี่ยมดินแดง หวังจะมุ่งไปบ้านพัก พลเอกประยุทธ์ จันทร์โอชา นายกรัฐมนตรี ที่บริเวณราบ 1 แต่ถูกเจ้าหน้าที่ตั้งแนวสกัดบริเวณแยกดินแดง ก่อนจะมีการสั่งเดินหน้าจากฝั่งเจ้าหน้าที่ และมีการขว้างปาสิ่งของ รวมถึงปะทัดที่ประดิษณ์ขึ้นเองจากทางฝั่งมวลชนหลังจากนั้นเวลาประมาณ 19.00 น. เจ้าหน้าที่ใช้ยุทธวิธีต้อนมวลชนจาก 3 ทาง เพื่อเหลือเพียง 1 เส้นทางให้มวลชนถอยกลับ ซึ่งถือเป็นผลตามคาด เนื่องจากมวลชนมีการถอยกลับไป แต่ก็ยังคงมีบางกลุ่มที่กลับมาปาปะทัดและระเบิดเพลิงใส่รถเจ้าหน้าที่ตำรวจ สน.ดินแดง ที่จอดขวางเพื่อปิดการจราจร บริเวณทางลงอุโมงค์ดินแดง ส่งผลให้มีไฟลุกบริเวณหน้ากระโปรงรถ ก่อนจะมีเจ้าหนาที่กู้ภัยมาควบคุมเพลิงไว้ได้เวลา 18.30 น. บริเวณถนนดินแดง หน้าซอยอรรณพนฤมิตร ก่อนเลี้ยวเข้าถนนวิภาวดี เจ้าหน้าที่ตำรวจได้เริ่มวางแนวรั้วและลวดหนามปิดกั้นการจราจร ส่งผลให้การจราจรติดขัดโดยบริเวณสามเหลี่ยมดินแดง ถนนวิภาวดี เจ้าหน้าที่ตำรวจชุดควบคุมฝูงชน (คฝ.) ประมาณ 50 นาย ได้ตั้งแนวโล่ปิดกั้นการจราจรถนนวิภาวดีขาออก โดยยังคงเหลือการสัญจรเลนขวาสุด นอกจากนี้ยังมีการนำรถขยายเสียง และรถจีโน่อีก 1 คัน มาอยู่หลังแนวตำรวจ คฝ.อีกด้วยต่อมาเวลา 18.48 น. กลุ่มผู้ชุมนุมซึ่งอยู่ที่สามเหลี่ยมดินแดง ช่วงใต้ลอดอุโมงค์ ได้มีการขว้างปาประทัด และไปป์บอมบ์ขึ้นเป็นระยะ โดยที่เจ้าหน้าที่ตำรวจยังคงตรึงกำลังไว้จุดเดิม และได้ให้สื่อมวลชนออกจากแนวโล่ต่อมาเวลา 19.00 น. เจ้าหน้าที่ตำรวจขยับแนวโล่และรถจีโน่เข้ามาอยู่บริเวณสามเหลี่ยมดินแดง โดยผู้ชุมนุมได้ล่าถอยไปบริเวณถนนถนนราชปรารภ ส่งผลให้บริเวณถนนวิภาวดีขาออกกลับสู่ความสงบ ทั้งนี้ ยังคงมีเสียงประทัดดังขึ้นเป็นระยะกระทั่งเวลา 19.15 เจ้าหน้าที่ตำรวจนำรั้วและลวดหนามที่ตั้งไว้ออกจากบริเวณถนนดินแดง หน้าซอยอรรณพนฤมิตร ก่อนเลี้ยวเข้าถนนวิภาวดี คาดว่าเพื่อทำการกระชับพื้นที่ โดยก่อนหน้านี้ได้มีความพยายามเผารถกระบะตำรวจบริเวณปากซอยบุญอยู่ เจ้าหน้าที่เร่งดับไฟและได้ทำการเคลียร์เส้นทางต่อมาเวลา 19.30 น. รถกระบะบรรทุกทุกเจ้าหน้าที่ตำรวจ คฝ. จำนวน 5 คัน พร้อมเจ้าหน้าที่เดินเท้า ทำการกระชับพื้นที่ตั้งแต่บริเวณซอยตลาดศรีวานิช มุ่งหน้าอนุสาวรีย์ชัยสมรภูมิ ก่อนจะวกกลับไปตรึงกำลังบริเวณถนนวิภาวรังสิตฝั่งขาออก ส่วนกลุ่มผู้ชุมนุมได้สลายตัวหลังเจ้าหน้าที่เข้ากระชับพื้นที่ ส่งผลให้การจราจรทั้งฝั่งขาเข้าและขาออกสามารถใช้การได้ตามปกติ 
"ชัชชาติ" ร่วมงานรับปริญญาลูกชาย และแสดงความยินดีกับนศ.ไทยที่เรียนจบ|"ผู้ว่าฯ ชัชชาติ" ร่วมงานรับปริญญาลูกชายและแสดงความยินดีกับนศ.ไทยที่เรียนจบ เผยอนาคตของเมืองจะอยู่ได้ต้องสร้าง และดึงดูดคนเก่งๆ ให้คนมีคุณภาพชีวิตที่ดีนายชัชชาติ สิทธิพันธุ์ ผู้ว่าราชการกรุงเทพมหานคร ไลฟ์สดงานรับปริญญานายแสนปิติ สิทธิพันธุ์ หรือ น้องแสนดี อายุ 21ปี ที่เรียนจบด้านประวัติศาสตร์ มหาวิทยาลัยวอชิงตัน สหรัฐอเมริกา พร้อมร่วมแสดงความยินดีและไลฟ์สดพูดคุยกับนักศึกษาไทยที่เรียนจบสาขาต่างๆ ซึ่งปีนี้มีนักศึกษาไทยเรียนจบจากมหาวิทยาลัยวอชิงตัน รวมกว่า 20 คนโดยจากการพูดคุยพบว่าบางคนเลือกที่จะเรียนต่อปริญญาโทจนถึงปริญญาเอก ขณะที่บางคนต้องการทำงาน และใช้ชีวิตที่สหรัฐอเมริกา และมีส่วนน้อยที่จะกลับไปทำงานที่ไทยเพราะต้องการหาประสบการณ์ผู้ว่าราชการกรุงเทพมหานคร กล่าวว่า เด็กไทยมีความสามารถและเก่งไม่แพ้ชาติใด และเห็นว่าอนาคตของเมืองจะอยู่ได้ จำเป็นต้องสร้างคนเก่งและดึงดูดคนเก่งๆ ไว้ให้ได้ พร้อมยกตัวอย่างคนที่มีส่วนในการขับเคลื่อนสหรัฐอเมริกา ส่วนใหญ่กลายเป็นคนต่างชาติ เช่น เด็กไทยที่เรียนจบก็ทำงานต่อที่สหรัฐฯทั้งนี้ เป็นเพราะสหรัฐอเมริกาสามารถดึงดูดคนเก่งๆ ไว้ได้ ไม่ว่าจะเป็นเรื่องคุณภาพชีวิตและแนวความคิด เรื่องความเท่าเทียมกันการมีอิสระเสรีภาพในบางจุดดังนั้นในอนาคตกรุงเทพฯ ต้องดึงคนเก่งและสร้างคนเก่งให้ได้จึงเป็นเรื่องสำคัญมาก เพราะถ้าหากเมืองไม่สามารถทำให้คนเก่งอยู่ได้ อนาคตการจะสร้างเศรษฐกิจสร้างสรรค์ก็ยากขึ้น เพราะฉะนั้นหัวใจของเมืองต้องดึงคนเก่งให้ได้ต้องสร้างเมืองที่มีคุณภาพชีวิตสามารถอยู่ได้อย่างมีความสุข และมีอิสระในการแสดงความเห็นคนที่เก่งสามารถแสดงความคิดเห็นได้ กล่าวโดยสรุปหัวใจของเมืองคือต้องแข่งขันกันดึงและสร้างคนเก่งไว้ให้ได้เพราะเมืองคือคน เมืองไม่ใช่สิ่งปลูกสร้างทั้งนี้ ผู้ว่าฯ ชัชชาติ จะอยู่ที่สหรัฐอีก 1 วัน โดยหลังจากร่วมงานรับปริญญาลูกชายแล้ว ในช่วงเย็นจะพบปะคนไทยที่สหรัฐฯ และจะเดินทางกลับในช่วงเช้าเพื่อกลับมาปฎิบัติงานตามปกติในวันที่ 13 มิ.ย.65 นี้ 
พปชร. หนุนปรับค่าแรงขั้นต่ำ เชื่อเปิดประเทศเต็มรูปแบบเศรษฐกิจฟื้น|“พัชรินทร์” ย้ำจุดยืนพปชร. หนุนกระทรวงแรงงาน ปรับค่าแรงขั้นต่ำ 16 สาขาอาชีพ ตามทักษะ และความต้องการตลาด เชื่อเปิดประเทศเต็มรูปแบบ ศก.ฟื้นตัว ช่วยภาพรวมตลาดแรงงานน.ส.พัชรินทร์ ซำศิริพงษ์ ส.ส.กทม.เขต 2 ในฐานะโฆษกพรรคพลังประชารัฐ (พปชร.) เปิดเผย ว่า จากภาวะค่าครองชีพของประชาชนที่สูงขึ้น พปชร. และนายสุชาติ ชมกลิ่น รัฐมนตรีว่าการกระทรวงแรงงาน ได้ผลักดัน และสนับสนุนมาตรการดูแลผลกระทบประชาชน อย่างเร่งด่วน ที่ล่าสุดเมื่อ 9 มิ.ย. 2565 ราชกิจจานุเบกษาได้เผยแพร่ ประกาศคณะกรรมการค่าจ้าง เรื่อง อัตราค่าจ้างตามมาตรฐานฝีมือ (ฉบับที่ 11) ซึ่งจะมีผลบังคับใช้เมื่อพ้นกำหนด 90 วัน นับตั้งแต่วันออกประกาศ และจะเป็นประโยชน์ กับกลุ่มแรงงาน โดยเฉพาะในกลุ่มแรงงานมีฝืมือ ที่ถือเป็นกำลังสำคัญต่อการสนับสนุนการขับเคลื่อนเศรษฐกิจ ซึ่งการปรับขึ้นค่าจ้างตามมาตรฐานฝีมือแรงงานรวม 16 สาขา จึงถือเป็นแนวทางในการกระตุ้นและส่งเสริมให้เกิดฝีมือแรงงานในภาคการผลิต และบริการมากยิ่งขึ้น เพื่อรองรับความต้องการตลาดโดยใช้มาตรฐานฝีมือแรงงานแห่งชาติ ตามกฎหมายว่าด้วยการส่งเสริมการพัฒนาฝีมือแรงงาน เป็นเกณฑ์วัดค่าทักษะฝีมือ ความรู้ ความสามารถ โดยภาครัฐที่เกี่ยวข้องให้ความสำคัญกับการเพิ่มประสิทธิภาพแรงงานที่สอดรับกับองค์กรธุรกิจทั้งการยกระดับทักษะให้ดีกว่าเดิม และการสร้างทักษะใหม่ที่จำเป็นต่อการทำงานที่จะทำให้การดำเนินธุรกิจมีประสิทธิภาพสูงขึ้นและลูกจ้างมีรายได้ที่สูงโฆษกพรรค พปชร. ย้ำว่า การขับเคลื่อนนโยบายต่างๆ ยอมรับว่า จำเป็นต้องพิจารณาตามสถานการณ์ ซึ่งที่ผ่านมา ไทยประสบกับสถานการณ์โควิด-19 ส่งผลกระทบต่อทุกภาคส่วน และยังมีวิกฤตรัสเซีย-ยูเครน ที่กระทบต่อราคาพลังงาน การดำเนินมาตรการต่างๆ จึงต้องมองในหลายมิติ และต้องสมดุล เช่นเดียวกับประเด็นของค่าแรง ที่ต้องคำนึงถึงลูกจ้างและนายจ้าง ดังนั้น? คงไม่สามารถที่จะเอาการเมืองมานำสถานการณ์ความเดือดร้อนของประชาชนได้ ซึ่ง พปชร.ได้คิด และส่งผ่านนโยบายไปยังกระทรวงแรงงานเพื่อดำเนินมาตรการต่างๆ ผ่านคณะกรรมการ และผู้เชี่ยวชาญ อย่างรอบคอบ และคาดว่า จะได้ข้อสรุปในไม่ช้า เนื่องจากไทยเริ่มมีการเปิดประเทศแบบเต็มรูปแบบ จะส่งผลให้การท่องเที่ยวจากต่างประเทศและในประเทศ ทยอยกลับมาฟื้นต้ว ทำให้เศรษฐกิจมีทิศทางที่ดีขึ้น
พท.ชี้ประยุทธ์แก้จนล้มเหลว จี้ จนท.แจงใช้ความรุนแรงม็อบ|โฆษกเพื่อไทย ชี้ประยุทธ์แก้จนล้มเหลว อยู่มา 8 ปี คนจนพุ่ง เสนอทฤษฎีลดรายจ่าย-เพิ่มรายได้-ขยายโอกาส ขอเจ้าหน้าที่แจงหลังมีภาพใช้ความรุนแรงกับม็อบเป็นไปตามหลักสากลหรือไม่น.ส.ธีรรัตน์ สำเร็จวาณิชย์ ส.ส.กทม. และโฆษกพรรคเพื่อไทย พร้อมนายเผ่าภูมิ โรจนสกุล รองเลขาธิการพรรคเพื่อไทย แถลงข่าวเรื่อง “แก้จนอย่างไร เพื่อไทยมีทางออก” โดยน.ส.ธีรรัตน์ ระบุว่า สถานการณ์ที่เกิดขึ้นในปัจจุบันความรุนแรงเรื่องวิกฤตเศรษฐกิจที่เกิดขึ้นในขณะนี้สร้างความกังวลใจให้กับพวกเรา ซึ่งแนวทางแก้ไขปัญหาจากพรรคเพื่อไทยเคยนำเสนอไปหลายครั้ง แต่รัฐบาลของพล.อ.ประยุทธ์ จันทร์โอชา นายกรัฐมนตรี กลัวว่าจะเป็นผลงานของพรรคเพื่อไทยหรือไม่ จึงไม่ยอมรับฟังและไปปฏิบัติตามโดยสิ่งที่พยายามเสนอให้ทราบ คือ ทฤษฎีลดรายจ่าย เพิ่มรายได้ ขยายโอกาส ซึ่งสามารถพยุงและแก้ไขเศรษฐกิจที่กำลังเป็นปัญหาในขณะนี้ได้ผลอย่างยั่งยืน การพลิกวิกฤตให้เป็นโอกาส ซึ่งขณะนี้ทั่วโลกเกิดสงครามไม่ว่าจะเป็นเรื่องสงครามการค้า สงครามระหว่างประเทศรัสเซีย-ยูเครน หรือการฟื้นตัวหลังสงครามโรคระบาด แต่รัฐบาลไม่มีมาตรการที่เป็นยุทธศาสตร์ที่ทำให้เศรษฐกิจฟื้นตัวได้อย่างรวดเร็วซึ่งเราสามารถปลูกเงินจากดินได้เพราะประเทศไทยมีต้นทุนทางด้านทรัพยากร มีข้อได้เปรียบทางด้านเกษตรกรรม รัฐบาลต้องสนับสนุนเกษตรกรให้ใช้ประโยชน์จากส่วนนี้อย่างเต็มที่ การแก้ไขปัญหาความยากจนตลอด 8 ปีของพลเอกประยุทธ์ ทำให้มีความยากจนมากยิ่งขึ้น สิ่งที่อยากเสนอแนะคือ การพุ่งเป้าไปที่คน 2 กลุ่ม คือ กลุ่มเกษตรกรและประชาชนที่หาเช้ากินค่ำและได้รับผลกระทบจากเศรษฐกิจในขณะนี้กลุ่มเกษตรกรต้องส่งเสริมการเลี้ยงปศุสัตว์ที่มีตลาดอาหารในการส่งออก และมีความต้องการเป็นจำนวนมากเช่น เนื้อวัว เนื้อควาย ที่ตลาดทั้งไทยและต่างประเทศต้องการ และกลุ่มประชาชนที่หาเช้ากินค่ำ ซึ่งราคาน้ำมันที่เป็นต้นเหตุค่าครองชีพสูงขึ้น มีค่าการกลั่นน้ำมันที่สูงขึ้น รัฐจึงควรทบทวนโครงสร้างราคาน้ำมันและลดค่าการกลั่นเพื่อลดค่าพลังงานโดยเร็วนอกจากนี้น.ส.ธีรรัตน์ กล่าวถึง สถานการณ์การชุมนุมเมื่อวานนี้ได้สร้างความกังวลใจเนื่องจากมีภาพเจ้าหน้าที่ใช้อาวุธรุนแรง รวมถึงการปราบปรามที่ไม่ได้เป็นไปตามหลักสากล ว่า ขอให้เจ้าหน้าที่ปฏิบัติต่อประชาชนอย่างดีที่สุด อย่าใช้ความรุนแรงกับประชาชนเหล่านี้ที่ต้องการแสดงออกทางการเมือง แสดงจุดยืน ไม่ยอมรับการทำงานของพล.อ.ประยุทธ์ จึงขอให้เจ้าหน้าที่ออกมาพูดถึงเครื่องมือที่ใช้ว่าได้รุนแรงระดับตรงตามหลักสากลหรือไม่เพราะภาพที่ออกมาสร้างความไม่สบายใจให้กับประชาชน
"ก้าวไกล" เรียกร้องทุกพรรคโหวตรับร่าง พ.ร.บ.สมรสเท่าเทียม|ก้าวไกล เรียกร้องทุกพรรคโหวตรับ สมรสเท่าเทียม ย้ำไม่ใช่การเรียกร้องสิทธิ แต่เป็นการทวงสิทธิที่ผู้มีความหลากหลายทางเพศถูกพรากไปนายธัญวัจน์ กมลวงศ์วัฒน์ ส.ส.บัญชีรายชื่อ พรรคก้าวไกล แถลงเรียกร้อง ส.ส. จากทุกพรรคการเมืองร่วมลงมติให้ ร่างแก้ไขประมวลกฎหมายแพ่งและพาณิชย์ หรือ สมรสเท่าเทียม ในวันพุธที่จะถึงนี้ (15 มิ.ย.65) โดยระบุว่า สัปดาห์ก่อนหน้านี้ ที่ประชุมสภามีการอภิปรายยาวนานกว่า 8 ชั่วโมง จนเป็นที่สังเกตว่าอาจเป็นความพยายามดึงเวลาให้ร่างกฎหมายสมรสเท่าเทียมไม่สามารถเข้าสู่การพิจารณาได้ทันเวลาหรือไม่ และยังมีความเป็นไปได้ที่คณะรัฐมนตรีจะนำร่าง พ.ร.บ. คู่ชีวิต เข้ามาประกบกับร่างกฎหมายสมรสเท่าเทียมโดยพรรคก้าวไกลยืนยันอีกครั้ง ว่าร่างกฎหมายสมรสเท่าเทียม ไม่เท่ากับ พ.ร.บ. คู่ชีวิต และในความเป็นจริงไม่สามารถประกบในการพิจารณาได้ เนื่องจากการแก้ไขเพิ่มเติมประมวลกฎหมายแพ่งและพาณิชย์ บัญญัติสิทธิในการสมรสไว้อยู่แล้ว ขณะที่ร่าง พ.ร.บ.คู่ชีวิตเป็นร่างกฎหมายฉบับใหม่ จะพิจารณาร่วมกันไม่ได้ร่าง พ.ร.บ. คู่ชีวิต เป็นกฎหมายที่มีหลักการมองคนไม่เท่ากัน การที่คณะรัฐมนตรีนำมาเข้าประกบจึงเป็นเรื่องการเมืองอย่างไม่สามารถปฏิเสธได้ แม้พรรคก้าวไกลจะมีความกังวล แต่ช่วง 3 เดือนที่ผ่านมา ได้พยายามพูดคุยกับ ส.ส. ต่างพรรคต่างฝ่าย อธิบายความแตกต่างระหว่างร่างทั้งสอง จึงขอฝากถึง ส.ส. จากทุกพรรคการเมือง ว่าการลงมติให้ร่างกฎหมายสมรสเท่าเทียมเท่านั้น คือการยอมรับกลุ่มผู้มีความหลากหลายทางเพศแบบไม่มีเงื่อนไข การลงมติให้ พ.ร.บ. คู่ชีวิต เท่ากับยังคงสร้างเงื่อนไขให้ผู้มีความหลากหลายทางเพศอยู่ทั้งนี้ นายธัญวัจน์ กล่าวว่า ในวันนี้สังคมทั้งสังคมพร้อมขับเคลื่อนไปในทิศทางที่ให้สิทธิการสมรสอย่างเท่าเทียมแก่กลุ่มบุคคลผู้มีความหลากหลายทางเพศแล้ว เสียงของประชาชนที่ผ่านมา และทุกหน่วยงานที่มาร่วมประชุมกัน ไม่มีหน่วยงานไหนที่ไม่เห็นด้วย ทุกหน่วยงานยืนยันในความเสมอภาค คนที่ปฏิบัติการกับคนในสังคมไม่มีปัญหา ที่มีปัญหาคือสำนักงานกฤษฎีกาเท่านั้น ซึ่งเป็นหน่วยงานที่ไม่มีปฏิสัมพันธ์กับคน
แฟนมีตติ้งแด๊ดดี้ "ศิธา" ในวันที่การเมืองคือเรื่องของแฟนด้อม|หลังเลือกตั้งผู้ว่า กทม. แม้ น.ต.ศิธา ทิวารี ผู้สมัครจากพรรคไทยสร้างไทย จะไม่ได้ชนะการเลือกตั้งเป็นพ่อเมืองหลวง แต่กระแสความนิยมของเขากลับเพิ่มขึ้นเรื่อยๆ จนเกิดนแฮชแท็ก #แด๊ดดี้ขยี้เผด็จการ และ #แด๊ดดี้ศิธา เป็นที่ชื่นชอบของผู้คนทั้งบนโลกออนไลน์และออฟไลน์ เห็นได้จากการจัดกิจกรรม ‘ปิดโรงดูหนัง(ท็อป)กันกับผู้พันปุ่น’ ที่ให้แฟนๆ ในเฟซบุ๊กและทวิตเตอร์ของ น.ต.ศิธา ได้มาทำกิจกรรม พบปะพูดคุย กับเจ้าตัว และดูหนัง Top Gun: Maverick ด้วยกัน เรียกง่ายๆ ว่าเป็นงานแฟนมีตติ้งนั่นเอง ซึ่งบัตรของวานนี้กว่า 1,000 ใบ ก็เต็มภายใน 15-30 นาทีของทุกรอบที่เปิดจอง และมีคนมารอคิวรับบัตรหลุดงานหน้าอีกจำนวนมากในงาน น.ต.ศิธา นอกจากจะทำกิจกรรมเล่นเกมส์ แจกเสื้อ แจกหมวก ให้กับผู้เข้าร่วมงานแล้ว เขายังให้สัมภาษณ์ว่า ไอเดียของการปิดโรงดูหนังเรื่องนี้เพราะต้องการให้คนรุ่นใหม่ที่เห็นภาพทหารในด้านลบ คือใช้อำนาจรัฐประหาร พรากประชาธิปไตย และบริหารประเทศอย่างไม่มีประสิทธิภาพจนนำไปสู่ภาวะเศรษฐกิจถดถอย และคนจำนวนมากเสียชีวิตจากโรคระบาด แต่ในขณะเดียวกันทหารที่อยู่ข้างประชาธิปไตย และทหารที่ทำหน้าที่ของตัวเองในการปกป้องชาติบ้านเมือง และไม่ต้องการเข้ามายุ่งเกี่ยวการเมืองก็ยังมีอยู่ และภาพยนตร์เรื่องนี้จะเป็นแรงบันดาลใจให้กันคนที่อยากเป็นทหารดี รวมถึงเป็นกำลังใจให้ทหารที่ดีปฏิบัติหน้าที่ของตัวเองต่อไปด้วยอย่างไรก็ตาม น.ต.ศิธา กล่าววว่าการเมืองในตอนนี้อยู่ในช่วงที่ใกล้ถึงการเลือกตั้ง เป็นช่วงเวลาที่จะได้สั่งสอนคนที่ทำให้ประชาธิปไตยบิดเบือน แต่อย่างไรก็ตามการชุมนุมหรือแสดงความคิดเห็นตามระบอบประชาธิปไตยยังต้องทำได้“สั่งสอนคนที่ทำให้ประชาธิปไตยบิดเบือนด้วยการเลือกตั้ง” น.ต.ศิธา กล่าวด้านแฟนๆ ที่มาร่วมงาน ก็รับเสื้อและเข้าแถวถ่ายรูปกับ น.ต.ศิธา เป็นแถวยาว มีทั้งผู้ชาย ผู้หญิง เด็ก ผู้ใหญ่ และบางกลุ่มก็มากันทั้งครอบครัว หลายคนก็พกของฝากมาให้ด้วย.มายา หนึ่งในแฟนคลับที่มาร่วมงานและเอากระเป๋าจากป้ายหาเสียงของเขามาให้เป็นของที่ระลึก บอกว่ารู้จัก น.ต.ศิธา มาตั้งแต่เป็น ส.ส. พรรคไทยรักไทย แต่ก็ยังไม่ได้อะไรมาก จนกระทั่งหลังเลือกตั้งผู้ว่า กทม. เห็น น.ต.ศิธา เริ่มเคลื่อนไหวในทวิตเตอร์ ฟาด พล.อ.ประยุทธ์ จันทร์โอชา นายกรัฐมนตรี ก็เริ่มชอบ จึงติดตามในช่องทางออนไลน์ตลอด แต่ส่วนตัวก็ทำใจว่าหทกจะติดตามใครก็ต้องดูกันไปยาวๆ ว่าที่เราติดตามคือคนจริง หรืองูเห่า ขณะเดียวกันเรายอมรับว่าเป็นแฟนด้อม และมี น.ต.ศิธา เป็นเมน แต่ต้องดูว่าเขาจะยืนระยะได้นานแค่ไหน ทำงานได้ตอบสนองความต้องการประชาชนหรือไม่ การเป็นแฟนด้อมก็เหมือน ส.ส. กับโหวตเตอร์ แต่จะใกล้ชิดกว่า เรารู้สึกว่าถ้าวันหนึ่งเขาทำไม่ดี เราจะเป็นด่าเขาเอง แล้วถ้าเขาปรับตัว เขาก็จะได้ใจเราและเพื่อนๆ ต่อไป แต่ถ้าทำให้ผิดหวังและทำงานไม่ตอบโจทย์ก็เลิกชอบ แยกย้าย“เรารู้จักเขาในมุมที่เขาอยากให้เรารู้จัก ถ้าเกิดเขาควบคุมมุมที่อยากให้เรารู้จักได้ ภายใน 4 ปีพิสูจน์ได้ว่าทำอะไร เราก็เลิกเขาต่อ แต่ถ้าเขาทำไม่ได้ก็จบ เหมือนกับแฟนด้อนของศิลปินที่ถ้าเขาทำผลงานหรือทำไม่ได้ตามความคาดหวัง แฟนคลับก็เลิกชอบ คนที่หลับหูหลับตาอวยทุกวันนี้ก็น้อยลงเรื่อยๆ”ด้านบีม แฟนคลับที่มารอลงทะเบียนคนแรก เล่าว่า ติดตาม น.ต.ศิธา มาตั้งแต่หาเสียงเลือกตั้งผู้ว่า กทม. ความประทับใจแรกคือ คนนี้หล่อ แล้วก็เริ่มติดตาม แต่ที่ชอบจริงๆ คือ ตอนดีเบตที่เขาพูดเรื่องความเท่าเทียมทางเพศและสมรสเท่าเทียม เป็นเรื่องที่ตรงใจ และอยากให้มีสิทธินี้นานแล้ว ประกอบกับ น.ต.ศิธา นำเสนอเรื่องนี้ในเวทีดีเบตได้อย่างเข้าใจจริงๆ มากกว่าคนอื่นๆ หรือนักการเมืองคนอื่นที่เคยพูดเพื่อหาเสียง ขณะเดียวกันการติดตาม น.ต.ศิธา ก็ทำให้ตัวเองสนใจข่าวสารการเมืองมากขึ้น ขณะเดียวกันก็มีความคาดหวังว่าอยากให้ น.ต.ศิธา ทำในเรื่องที่เคยพูดไว้ให้เป็นจริง และตัวเองก็พร้อมที่จะสนับสนุนเต็มที่ และจะติดตามต่อไป
หวิดปะทะ!  "เค ร้อยล้าน"  โผล่แยกดินแดง ตะโกนด่าผู้ชุมนุม ตร.คุมตัวออกนอกพื้นที่|วันนี้ (12 มิ.ย.65) เมื่อเวลา16.30 น. ที่ บริเวณสามเหลี่ยมดินแดง พ.ต.อ.กฤษณะ พัฒนเจริญ รองโฆษกสำนักงานตำรวจแห่งชาติ เปิดเผยว่า ในวันนี้จะมีการจัดกิจกรรม ทางการเมืองทั้งหมดประมาณ 7 จุดทั่วกรุงเทพ แต่ในบริเวณสามเหลี่ยมดินแดงมีความสุ่มเสี่ยงที่จะเกิดเหตุความไม่สงบขึ้น ทางตำรวจจึงได้ติดตามอย่างใกล้ชิด และมีความจำเป็นที่จะต้อง บังคับใช้กฎหมาย เพื่อให้เกิดความสงบสุขในบ้านเมือง เพราะในรอบ 1 ปีที่ผ่านมามีการเกิดเหตุเกี่ยวกับความไม่สงบ และความมั่นคง กว่า 250 ครั้งต่อมาเวลา 16.50 น. เกิดเหตุความวุ่นวายขึ้น เมื่อ นายคเณศพิศณุเทพ จักรภพมหาเดชา หรือ "เค ร้อยล้าน" ได้เดินเท้าเข้าพื้นที่ชุมนุมบริเวณสามเหลี่ยมดินแดง ตะโกนโวยวายด่าทอผู้ชุมนุม ทำให้ผู้ชุมนุมบางส่วนแสดงความไม่พอใจ ขอร้องให้ทางเจ้าหน้าที่คุมตัวออกนอกพื้นที่ ก่อนที่ทางเจ้าหน้าที่จะตัดสินใจคุมตัวนายเคขึ้นรถสายตรวจไปสงบสติอารมณ์โดยระหว่างที่คุมตัวไปนั้นทางป้าเป้า ทราบข่าวว่าในเคเข้ามาในพื้นที่ก่อนได้วิ่งกรูเข้าไปผลักนายเค ก่อนที่เจ้าหน้าที่จะตั้งแนวเพื่อนำตัวออกนอกพื้นที่ โดยไม่มีเหตุการณ์อะไรบานปลาย
สะพัด! "กนกวรรณ" ไขก๊อก รมช.ศึกษาฯ ขณะพ่อยังล่องหน หนีหมายจับคดีรุกป่า|วันนี้ (13 มิ.ย.) นางณัฐฏ์จารี อนันตศิลป์ เลขาธิการคณะรัฐมนตรี กล่าวสั้นๆ ถึงกรณีที่มีกระแสข่าวว่า นางกนกวรรณ วิลาวัลย์ รัฐมนตรีช่วยว่าการกระทรวงศึกษาธิการ จะยื่นใบลาออกจากตำแหน่งรัฐมนตรี ภายหลังจากที่คณะกรรมการป้องกันและปราบปรามการทุจริตแห่งชาติ หรือ ป.ป.ช. ชี้มูลความผิดกรณีสนับสนุนให้เจ้าหน้าที่รัฐออกโฉนดที่ดินรุกเขตป่าสงวนแห่งชาติเขาใหญ่ จ.ปราจีนบุรี และชี้มูลความผิดฐานฝ่าฝืนไม่ปฏิบัติตามมาตรฐานจริยธรรมอย่างร้ายแรง ว่า "ยังไม่เห็น"ส่วนขั้นตอนของการที่รัฐมนตรีจะลาออกจากตำแหน่งนั้น นางณัฐฏ์จารี ปฏิเสธที่จะตอบคำถามดังกล่าว โดยยกมือขึ้นเพื่อตัดบทก่อนที่จะเดินเข้าห้องประชุมคณะกรรมการส่งเสริมการลงทุน หรือ บีโอไอ ซึ่งมี พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เป็นประธานการประชุมวันนี้ถือเป็นวันสุดท้ายที่คดีรุกป่าของ “สุนทร วิลาวัลย์” พ่อของ รมช.ศึกษาฯ จะขาดอายุความ เจ้าตัวยังคงล่องหน แต่ไม่พบข้อมูลออกนอกประเทศในระบบ ตม.พล.ต.ต.จรูญเกียรติ ปานแก้ว ผู้บังคับการกองบังคับการป้องกันปราบปรามการทุจริตและประพฤติมิชอบ (ผบก.ปปป.) เปิดเผยว่า ในการติดตามตัว นายสุนทร นายก อบจ.ปราจีนบุรี บิดาของรัฐมนตรีช่วยว่าการกระทรวงศึกษาธิการ หลังถูกคณะกรรมการ ป.ป.ช. ชี้มูลความผิดในคดีรุกป่า และสำนักงาน ป.ป.ช. ได้มีการประสานมายังตำรวจ บก.ปปป. ให้ช่วยดำเนินการสืบสวนติดตามจับกุมตัว นายสุนทร และพวก ที่ยังอยู่ระหว่างการหลบหนีมา เนื่องจากคดีดังกล่าวกำลังจะขาดอายุความลงภายในวันนี้ (13 มิ.ย.)หลังจากเมื่อวานที่ผ่านมา (12 มิ.ย.) ตำรวจ ปปป. พร้อมกองปราบปราม และหน่วยงานที่เกี่ยวข้อง ลงพื้นที่ตรวจสอบที่บ้านพักของนายสุนทร ใน จ.ปราจีนบุรี แต่ไม่พบตัว เมื่อสอบถามจากคนสนิท ทุกคนต่างอ้างว่าไม่สามารถติดต่อ นายสุนทร ได้ทั้งนี้ ตำรวจ ปปป. ได้ประสานตำรวจตรวจคนเข้าเมือง พร้อมนำหมายจับส่งไปตามด่านตรวจคนเข้าเมืองทั่วประเทศ ก็ยังไม่พบว่ามีข้อมูลการเดินทางออกนอกประเทศของนายสุนทรแต่อย่างใด แม้วันนี้เป็นวันสุดท้ายที่คดีจะหมดอายุความ และยังไม่เจอตัว นายสุนทร แต่ตำรวจ ปปป. ก็ยังคงเร่งสืบสวนและติดตามตัวอย่างไม่ลดละ แต่มีความเป็นไปได้ว่าอาจจะไม่ได้ตัวมาส่งให้ ป.ป.ช.ขั้นตอนหลังจากนี้ หากไม่สามารถติดตามจับกุมตัว นายสุนทร ได้ ทางตำรวจ ปปป. ในฐานะผู้ช่วยเจ้าพนักงาน (ป.ป.ช.) ก็ต้องรายงานให้ ป.ป.ช. ทราบว่าไม่เจอตัว จากนั้นก็จะเป็นหน้าที่ของ ป.ป.ช. ที่จะต้องแจ้งพนักงานอัยการว่าไม่สามารถติดตามตัวของ นายสุนทร มาส่งฟ้องอัยการได้ทันตามกำหนดสำหรับคดีนี้ ป.ป.ช. กล่าวหาผู้ถูกกล่าวหา 4 คน คือ นางสุรางค์ เมื่อครั้งปฏิบัติหน้าที่ผู้กำกับการเดินสำรวจ, นายสมศักดิ์ เมื่อครั้งปฏิบัติหน้าที่ผู้กำกับการรังวัด, นายสุนทร ผู้นำเดินสำรวจ ซึ่งปัจจุบันเป็นนายก อบจ.ปราจีนบุรี และยังเป็นบิดาของ รมช.ศึกษาฯ และ นายคณิต เมื่อครั้งดำรงตำแหน่งช่างรังวัด 6 กรมป่าไม้โดยในส่วนของ รมช.ศึกษาฯ ได้เข้ารายงานตัวต่อพนักงานอัยการ สำนักงานคดีปราบปรามการทุจริต 2 จังหวัดระยอง เพื่อให้นำตัวยื่นฟ้องคดีต่อศาลอาญาคดีทุจริตและประพฤติมิชอบภาค 2 ไปแล้ว ส่วนนายสุนทรนั้น เจ้าหน้าที่ ป.ป.ช. ได้นำหมายเรียกส่งไปที่บ้านพัก ให้ไปรายงานต่อพนักงานอัยการในวันที่ 9 มิถุนายน 2565 มีคนเซ็นรับหมายเรียกแล้ว แต่เมื่อถึงวันนัด นายสุนทร ไม่ได้เดินทางไปรายงานตัวต่อพนักงานอัยการแต่อย่างใด ก่อนจะหายตัวไปและไม่สามารถติดตามตัวได้อีก
สนธิญา โร่ร้องตำรวจนครบาลสอบม็อบทะลุแก๊ส จี้เอาผิดละเมิด พ.ร.ก.ฉุกเฉิน|นายสนธิญา สวัสดี เดินทางมายัง กองบัญชาการตำรวจนครบาล เพื่อยื่นหนังสือร้องเรียนต่อ พลตำรวจโท สำราญ นวลมา ผู้บัญชาการตำรวจนครบาล ให้มีการตรวจสอบกลุ่มผู้ชุมนุมทะลุแก๊ส ที่ได้มีการออกมาชุมนุมที่บริเวณสามเหลี่ยมดินแดง เมื่อวันที่ 11-12 มิถุนายน ที่ผ่านมา ซึ่งการออกมาชุมนุมดังนั้นกล่าวนั้นผิดต่อข้อบังคับกฎหมายตาม พ.ร.ก.ฉุกเฉินนายสนธิญาเผยว่า ต้องการให้ตำรวจนครบาลตรวจสอบตามข้อเรียกร้อง 3 ข้อคือประเด็นดังกล่าวตนขอไม่ยืนยันว่าเป็นพรรคการเมืองฝ่ายค้านหรือฝ่ายรัฐบาล แต่ให้ตั้งข้อสังเกตว่า ช่วงก่อนการอภิปรายไม่ไว้วางใจรัฐบาล ซึ่งผู้ที่ได้รับผลประโยชน์จากการชุมนุมอาจเป็นได้ทั้งฝ่ายค้านและฝ่ายรัฐบาลก็ได้ จึงขอให้ทางเจ้าหน้าที่ตำรวจใช้ข้อบังคับกฎหมายอย่างจริงจังและดำเนินการจับกุมตัวผู้ต้องหาตามที่ตำรวจมีอยู่ เชื่อว่าการกระทำดังกล่าวของทางเจ้าหน้าที่ตำรวจนั้นเป็นไปตามรูปแบบหลักสากลอยู่แล้ว แต่พ่อแม่และผู้ปกครองก็ควรดูแลบุตรหลานของตนให้ดีด้วยทั้งนี้ ตนขอให้ทุกฝ่ายชุมนุมตามสิทธิ์ตามกฎหมายที่มีอยู่ไม่ว่าจะเป็นกลุ่มไหนก็ตาม แต่ขอให้ชุมนุมโดยไม่ละเมิดบุคคลอื่นและทำให้คนอื่นเดือดร้อน ซึ่งเชื่อว่าในเวลาอีก 7 เดือน ก็จะมีการเปลี่ยนแปลงของรัฐบาลเกิดขึ้น ซึ่งทุกคนสามารถใช้สิทธิ์ตามกฎหมายได้อย่างเต็มที่
"อนุทิน" รับวัคซีนโควิด เข็ม 6 แล้ว! เผยลงพื้นที่บ่อยมาก มีความเสี่ยงติดเชื้อสูง|วันนี้ (13 มิ.ย.) เพจเฟซบุ๊ก Like Anutin โพสต์ภาพของนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข เข้ารับการฉีดวัคซีนโควิด-19 เข็มที่ 6 แล้ว โดยมีเนื้อหาของโพสต์ดังนี้"เข็ม 6 แล้ว ท่านรองฯ กับการรับวัคซีนโควิด-19 ล่าสุดวันนี้ คือเข็มที่ 6 เป็นไฟเซอร์ หลังจากรับ ซิโนแวค 2 เข็ม แอสตร้า 2 เข็ม และไฟเซอร์ 1 เข็มที่ต้องฉีดเรื่อยๆ เพราะท่านรองฯ ลงพื้นที่บ่อยมาก มีความเสี่ยงสูงที่จะโดนเจ้าเชื้อโควิด-19 ฟันฉับ จำเป็นต้องสวมชุดเกราะหนาหน่อยที่สำคัญ ตัวท่าน ก็คือเครื่องพิสูจน์ถึงเรื่องความปลอดภัยของวัคซีน และความจำเป็นในการฉีดวัคซีน เพราะช่วยป้องกันอาการป่วยหนัก-เสียชีวิตได้อย่างมีประสิทธิภาพฉีดเข็มที่ 6 จบแบบชิวๆทำงานต่อได้เลย"
ชัชชาติ กลับมาแล้ว! เครื่องดีเลย์ถึงไทยตี 1 แต่ตื่นเช้ามาทำงานทันที|แข็งแกร่ง! ชัชชาติ ถึงไทยตี 1 แต่ตื่นเช้ามาทำงานทันที โดยเข้าร่วมประชุมที่ ศาลาว่าการ กทม. ดินแดงหลังจาก นายชัชชาติ สิทธิพันธุ์ ผู้ว่าราชการกรุงเทพมหานคร ได้ลางานเพื่อเดินทางไปร่วมงานรับปริญญาของบุตรชาย นายแสนปิติ สิทธิพันธุ์ หรือ น้องแสนดี อายุ 21 ปี ที่เรียนจบด้านประวัติศาสตร์ มหาวิทยาลัยวอชิงตัน สหรัฐอเมริกาล่าสุด นายชัชชาติ เดินทางกลับถึงไทยเวลาประมาณ 01.00 น. ซึ่งช้ากว่ากำหนดเล็กน้อย และเมื่อเวลา 06.50 ได้เดินทางมาทำงานทันที โดยไม่ได้หยุดพักต่อโดยเวลา 08.00 น. นายชัชชาติ สิทธิพันธุ์ ผู้ว่าฯ กทม. ประชุมคณะผู้บริหารกรุงเทพมหานคร ครั้งที่ 8/2565 ณ ห้องประชุมและวางแผน (WAR ROOM) ชั้น 35 อาคารธานีนพรัตน์ ศาลาว่าการกรุงเทพมหานคร ดินแดง
"ปารีณา" เจอคุก 8 เดือน รอลงอาญา 2 ปี ศาลอุทธรณ์พิพากษายืน คดีหมิ่น "ช่อ"|วันนี้ (14 มิ.ย.) เมื่อเวลา 09.00 น. ที่ห้องพิจารณา 912 ศาลอาญา ถ.รัชดาภิเษก ศาลนัดอ่านคำพิพากษาศาลอุทธรณ์ คดีหมิ่นประมาทหมายเลขดำ อ.2043/62 ที่ น.ส.พรรณิการ์ วานิช หรือ "ช่อ" โฆษกคณะก้าวหน้า เป็นโจทก์ยื่นฟ้อง น.ส.ปารีณา ไกรคุปต์ หรือ "เอ๋" อดีต ส.ส.ราชบุรี พรรคพลังประชารัฐ (พปชร.) เป็นจำเลยในความผิดฐานหมิ่นประมาทผู้อื่นโดยการโฆษณา ตามประมวลกฎหมายอาญา มาตรา 326 และ 328ทั้งนี้ ศาลอุทธรณ์ตรวจสำนวนประชุมปรึกษาหารือกันแล้วเห็นว่า จำเลยกระทำผิดตามฟ้องจริง ที่ศาลชั้นต้นพิพากษามาศาลอุทธรณ์เห็นชอบแล้ว พิพากษายืนตามศาลชั้นต้น จำคุก น.ส.ปารีณา จำเลย 1 ปี ปรับ 100,000 บาท จำเลยให้การเป็นประโยชน์ต่อการพิจารณาบ้าง ลดโทษให้ 1 ใน 3 คงจำคุก 8 เดือน ปรับ 66,666 บาท ไม่ปรากฏว่าจำเลยเคยต้องโทษจำคุกมาก่อน จึงให้รอการลงโทษไว้มีกำหนด 2 ปีคดีดังกล่าวเป็นกรณีเมื่อวันที่ 4 ส.ค. 62 น.ส.ปารีณา จำเลย ได้โพสต์เฟซบุ๊กส่วนตัวกล่าวหาใส่ร้ายว่า น.ส.พรรณิการ์ โจทก์ โฆษกพรรคอนาคตใหม่ (ขณะนั้น) และนายธนาธร จึงรุ่งเรืองกิจ หัวหน้าพรรคอนาคตใหม่ (ขณะนั้น) ทำนองว่า ทั้งสองมีส่วนร่วมรู้เห็นเกี่ยวกับเหตุระเบิดหลายพื้นที่ในกรุงเทพมหานคร รวมทั้งเหตุระเบิดใน 3 จังหวัดชายแดนภาคใต้ ซึ่งล้วนเป็นข้อความอันเป็นเท็จ ทำให้โจทก์เสียหาย เสื่อมเสียชื่อเสียง ถูกดูหมิ่นเกลียดชัง จึงนำคดีมาฟ้องขอให้ศาลพิพากษาลงโทษจำเลยตามความผิดด้วย ขณะที่ น.ส.ปารีณา จำเลยให้การปฏิเสธ ต่อสู้คดีโดยศาลอาญาพิเคราะห์แล้วเห็นว่า จำเลยกระทำผิดตามฟ้องจริง ตามประมวลกฎหมายอาญา มาตรา 326 พิพากษาจำคุก น.ส.ปารีณา จำเลย 1 ปี ปรับ 100,000 บาท จำเลยให้การเป็นประโยชน์ต่อการพิจารณาบ้าง ลดโทษให้ 1 ใน 3 คงจำคุก 8 เดือน ปรับ 66,666 บาท ไม่ปรากฏว่าจำเลยเคยต้องโทษจำคุกมาก่อน จึงให้รอการลงโทษไว้มีกำหนด 2 ปี ซึ่ง น.ส.ปารีณา ยื่นอุทธรณ์ ​ในขณะที่วันนี้ น.ส.ปารีณา​ เดินทางมาศาลด้วยรถแท็กซี่ ผู้สื่อข่าวถามว่าหากศาลอุทธรณ์ยืนตามศาลชั้นต้น​ จะยื่นฎีกาต่อหรือไม่​ น.ส.​ ปารีณา ตอบสั้นๆ ว่า ก็แล้วแต่ทางทนาย
ชัชชาติ ห่วงกัญชาเสรี กทม. พบคนเสพดับ 1 ราย นอน รพ. อีก 3 ราย มีเยาวชนด้วย|ชัชชาติ ห่วงกัญชาเสรี กทม. พบชายวัย 51 ปี เสพมากไปจนหัวใจล้มเหลวดับ 1 ราย และป่วยต้องนอน รพ. อีก 3 ราย มีเยาวชนด้วยวันนี้ (14 มิ.ย. 65) นายชัชชาติ สิทธิพันธุ์ ผู้ว่าราชการกรุงเทพมหานคร เป็นประธานการประชุมคณะผู้บริหารกรุงเทพมหานคร ครั้งที่ 8/2565 ณ ห้องประชุมและวางแผน (WAR ROOM) ชั้น 35 อาคารธานีนพรัตน์ ศาลาว่าการกรุงเทพมหานคร ดินแดงนายชัชชาติ กล่าวถึงประเด็นกัญชาว่า ประเด็นกัญชาเสรีเป็นเรื่องที่น่ากังวล โดยมี 3 หน่วยงาน กทม. ดูแลคือ สำนักการแพทย์ สำนักอนามัย และ สำนักการศึกษา ขณะนี้ในโรงพยาบาลสังกัด กทม. พบผู้ป่วยจากการใช้กัญชา หลังจากวันที่ 9  มิถุนายน 2565 จำนวน 4 คน ซึ่ง 1 ในนั้นเสียชีวิต โดยมีรายละเอียดดังนี้นายชัชชาติ กล่าวว่า ต้องมีการเตรียมเรื่องการแพทย์และให้ความรู้เรื่องกัญชา นอกจากนี้ ยังมีเรื่องใส่ในอาหาร ดังนั้น กทม.จึงเฝ้าระวังและให้ความรู้นักเรียนและครู พร้อมกับมีแนวคิดร่างประกาศให้โรงเรียนใน กทม. ปลอดกัญชา โดยต้องดูอีกทีว่าจะทำในมิติไหน อาทิ ห้ามขายหน้าโรงเรียน เพราะไม่อยากให้เด็กสัมผัสในส่วนนี้ โดย กทม. จะประเมินผลและอยากให้โรงเรียนในสังกัด กทม. ปลอดกัญชาก่อน ซึ่งถือเป็นเรื่องใหม่ แต่เมื่อเป็นกฎหมายออกมาก็ต้องปฏิบัติตาม โดย กทม. มีหน้าที่ต้องดูแลทั้งนักเรียนและเด็ก
ประวิตร วอนม็อบคิดถึงบ้านเมือง ย้ำรัฐบาลนี้มาจากการเลือกตั้ง|พลเอก ประวิตร วงษ์สุวรรณ รองนายกรัฐมนตรี กล่าวถึงการชุมนุมที่เริ่มกลับมาอีกครั้ง ว่า การชุมนุมเป็นการเรียกร้องประชาธิปไตย ซึ่งยืนยันว่ารัฐบาลปัจจุบันก็มาตามกระบวนการประชาธิปไตย มาจากการเลือกตั้ง พร้อมขอร้องผู้ชุมนุมให้พิจารณาสถานการณ์บ้านเมือง เนื่องจากขณะนี้นักท่องเที่ยวต่างชาติกำลังหลั่งไหลเข้าประเทศอีกทั้งบ้านเมืองกำลังอยู่ในช่วงของการฟื้นฟู จึงไม่อยากให้เกิดความวุ่นวายงที่สำคัญเยาวชนที่ออกมาชุมนุม อาจเสียอนาคตหากเจ้าหน้าที่ดำเนินการตามกฎหมาย พร้อมยืนยันรัฐบาลไม่ได้ใช้ความรุนแรงกับผู้ชุมนุมนอกจากนี้ พล.อ.ประวิตร ในฐานะหัวหน้าพรรคพลังประชารัฐ ยังกล่าวถึงกรณีมีชื่อติดโผถูกอภิปรายไม่ไว้วางใจ ว่ามีชื่อทุกรอบทั้งที่ตนไม่ได้กำกับดูแลอะไรเลย จึงไม่ทราบว่าฝ่ายค้านจะอภิปรายเรื่องอะไร และก็ไม่ได้เกร็งข้อสอบด้วย แต่หากพูดเรื่องไม่จริง ตนก็จะชี้แจงว่า ไม่จริงอีกทั้งตนไม่ได้ทำอะไรผิด จึงไม่รู้จะโดนเรื่องอะไร ตนทำตามหน้าที่ทุกเรื่อง พร้อมมั่นใจว่า จะไม่มีปัญหาเรื่องเสียงโหวตฝั่งรัฐบาล ไปดูได้จากการโหวต ร่างพระราชบัญญัติงบประมาณรายจ่ายประจำปี 2566พล.อ.ประวิตร ยังกล่าวแสดงความยินดีกับนายธรรมนัส พรหมเผ่า หัวหน้าพรรคเศรษฐกิจไทย ขณะที่การกระแสข่าว การปรับคณะรัฐมนตรี พล.อ.ประวิตร กล่าวว่า ไม่รู้เป็นเรื่องของ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมส่วนจะจับมือกับนายกรัฐมนตรีเพื่อเดินหน้าต่อไปเรื่อยๆใช่หรือไม่ พล.อ.ประวิตร กล่าวว่า นายกรัฐมนตรี ยังคงทำงานทุกวัน ทำให้ประเทศชาติมา 8 ปีแล้วทำยังไงเขาก็ไม่เหนื่อย เขาเหนื่อยไหมล่ะ ไปถามเขาสิ
"ประยุทธ์" ยืนยันรัฐบาลทำงานหามรุ่งหามค่ำ ยอมรับไทยเจอวิกฤตพลังงานอีกนาน|วันนี้ (14 มิ.ย.) พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวว่า รัฐบาลทำงานอย่างหนักตลอดเวลา เพื่อที่จะแก้ไขปัญหาปากท้องความเป็นอยู่ของประชาชนให้มากที่สุดเท่าที่จะทำได้ จากวิกฤตเศรษฐกิจโลก ไม่ว่าจะเป็นเรื่องราคาพลังงาน อัตราเงินเฟ้อ ซึ่งเป็นสิ่งที่ไว้วางใจไม่ได้ รัฐบาลได้ติดตามสถานการณ์เพื่อแก้ไขปัญหาอย่างต่อเนื่อง และหลายอย่างมีความเสี่ยงและความไม่แน่นอนสูงหากดำเนินการผิดพลาดจะเกี่ยวพันกับส่วนอื่นไปด้วย ยืนยันรัฐบาลห่วงใยประชาชนทุกคนส่วนราคาพลังงาน ราคาสินค้าอุปโภคบริโภค ได้มอบหมายให้หน่วยงานที่เกี่ยวข้องไปติดตามดู เพราะบางสินค้ามีราคาที่ปรับขึ้นมาอยู่นอกกรอบที่ควบคุมกว่า 200 รายการ แต่มีบางรายการที่ยังไม่ประกาศแต่ปรับขึ้นราคาก่อน ตนมองว่ามันมากเกินไป ซึ่งต้องช่วยกันเพราะเดือดร้อนทุกคน ซึ่งทุกคนต้องช่วยกันเพราะขณะนี้เศรษฐกิจตกต่ำ ทุกระดับทั้งระดับบน ระดับกลางและระดับล่าง ยืนยันว่าส่วนตัวเข้าใจและจะบริหารจัดการทุกอย่างให้ดีที่สุดส่วนที่หลายฝ่ายมองว่าราคาพลังงานควรที่จะถูกลงกว่านี้นั้น พล.อ.ประยุทธ์ ระบุว่า ต้องไปดูราคาพลังงานของประเทศอื่นว่ามีปัจจัยอะไรที่ทำให้ราคาแตกต่างกัน ซึ่งขณะนี้รัฐบาลพยายามหาแหล่งพลังงานเพิ่มขึ้นว่าจะหาแหล่งพลังงานบนบกและทะเลได้หรือไม่ ซึ่งทุกอย่างอยู่ในขั้นตอนการพิจารณา ซึ่งจำเป็นต้องดำเนินการ เพราะไม่เช่นนั้นในวันข้างหน้าไทยก็ต้องประสบปัญหาอยู่เช่นนี้สำหรับประเด็นค่าการกลั่นที่แพงขึ้นถึง 8 บาทต่อลิตรนั้น นายกรัฐมนตรี กล่าวว่า ขณะนี้ยังไม่ทราบสาเหตุและยังไม่มีรายงานว่าตัวเลขนี้มาจากไหน เพราะดูจากตัวเลขแล้วไม่ถึง และที่หลายคนระบุว่า หากมีการลดค่าการกลั่นลงมา 5 บาทต่อลิตร ราคาน้ำมันจะลดลงลงด้วยนั้น นายกรัฐมนตรี ระบุว่า ไม่ได้เป็นเช่นนั้น เพราะมีกฎหมายควบคุมอยู่ด้วย และต้องดูถึงต้นทุนการผลิตของผู้ประกอบการด้วย เนื่องจากมีปัจจัยหลายอย่างที่เกี่ยวเนื่องกัน และได้มอบหมายให้กระทรวงพลังงานชี้แจงต่อไป ยืนยันหน่วยงานที่เกี่ยวข้องบริหารงานเพื่อแก้ไขปัญหาให้กับประชาชนอย่างหามรุ่งหามค่ำ และจะพยายามหามาตรการที่เหมาะสมต่อไปขณะเดียวกัน นายกรัฐมนตรี เชื่อว่า ไทยจะต้องอยู่กับสถานการณ์แบบนี้ต่อไปอีกนานพอสมควร หากสถานการณ์ในต่างประเทศยังเป็นเช่นนี้อยู่ เพราะไทยอยู่ในห่วงโซ่ของเศรษฐกิจโลก
อนุทิน บอกเสพกัญชาเกินขนาดจนตายไม่ใช่เพิ่งเกิด โวยคนปล่อยข่าว "อย่าก้าวก่าย"|วันนี้ (14 มิ.ย.) นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวถึงกรณีที่มีการรายงานจากสำนักอนามัยและสำนักการศึกษา กรุงเทพมหานคร พบผู้ป่วยจากการใช้กัญชาแล้ว 4 ราย โดยมี 1 ราย เป็นผู้เสพกัญชาเกินขนาดจนเสียชีวิต โดยย้อนถามว่า กรณีดังกล่าวนี้ไม่ใช่เพิ่งเกิดขึ้น แต่เหตุใดจึงมีการรายงานเพียงแค่เคสที่เกิดขึ้น เขาต้องการอะไร ขอให้ผู้สื่อข่าวประเมินและวิเคราะห์ พร้อมย้ำว่า อย่าเข้ามาก้าวก่าย หรือเปรียบเทียบกับคนอื่นว่าเขาไม่หวังดีกับประชาชน และยืนยันว่าคนที่เข้ามาทำงานการเมือง ยึดประชาชนเป็นที่ตั้งทุกคนผู้สื่อข่าวถามว่า หากตัดเรื่องการเมืองไป จะเตือนประชาชนในเรื่องการใช้กัญชาอย่างไร นายอนุทิน ระบุว่า เราเตือนไปทุกรูปแบบแล้ว เป้าหมายคือต้องการให้ใช้ทางการแพทย์ ส่วนการเสพ การพี้ การปุ๊น เพื่อสุขภาพหรือเปล่า พร้อมย้ำว่า ตนได้เตือนมาโดยตลอดว่าการสูบกัญชาเป็นสิ่งที่ไม่ควร ในโรงเรียนสูบบุหรี่ยังถูกตี ถ้าสูบกัญชาคงถูกไล่ออก อย่างไรก็ตาม สามารถหลีกเลี่ยงการสูบกัญชาได้ เพราะเรื่องนี้ไม่ต่างกับการดื่มสุรา หรือการสูบบุหรี่ ซึ่งไม่ใช่สิ่งที่จะขาดไม่ได้เมื่อถามต่อไปว่า การให้ประชาชนคิดเองถือเป็นการผลักภาระหรือไม่ นายอนุทิน ตอบด้วยน้ำเสียงหงุดหงิดว่า นี่เป็นการถามแบบหาเรื่อง เราบอกว่าใช้กัญชาเพื่อการแพทย์ ถ้าบอกว่าเราโยน มันเป็นการโยนเรื่องที่ดีให้กับประชาชนเมื่อถามว่า ที่มีการปล่อยข่าวดังกล่าวนี้ เพื่อหวังผลอะไรนั้น นายอนุทิน กล่าว เรื่องนี้ก็รู้ๆ กันอยู่ เรื่องเป็นประโยชน์ไม่พูด ไปพูดแต่เรื่องที่ไม่เป็นประโยชน์ อันนี้ไม่ใช่เรื่องการเมือง มันผ่านมาจนถึงขนาดนี้แล้ว ไปดูตอนเสนอ พ.ร.บ.กัญชา กัญชง มีทั้ง ส.ส.ฝ่ายค้านและฝ่ายรัฐบาล ตรวจสอบรายชื่อได้หมด 400 คน ดังนั้นเขาต้องเห็นว่าเรื่องนี้มีคุณประโยชน์ส่วนกรณี ส.ว. เสนอให้มีการออกพระราชกำหนด (พ.ร.ก.) ในช่วงสุญญากาศระหว่างรอกฎหมายกัญชา กัญชง แล้วเสร็จนั้น นายอนุทิน ระบุว่า มีประกาศของกระทรวงสาธารณสุขอยู่แล้ว แต่เมื่อมีใครให้ข้อเสนอแนะอะไรมา เราก็พร้อมที่จะศึกษาเพื่อเป็นประโยชน์ และดูว่าจะนำไปสู่การปฏิบัติได้อย่างไร โดยจะต้องรอประกาศการห้ามสูบกัญชาในที่สาธารณะ หรือที่จะก่อให้เกิดความรำคาญต่อบุคคลอื่น ซึ่งกำลังจะประกาศลงราชกิจจานุเบกษาอย่างไรก็ตาม พ.ร.ก. ที่ทาง ส.ว. เสนอนั้น มองว่ามีความซ้ำซ้อน เพราะมีอยู่ในประกาศของกระทรวงสาธารณสุขอยู่แล้ว และอีกไม่นาน ร่าง พ.ร.บ. ที่สภากำลังพิจารณาก็ใกล้จะแล้วเสร็จ ซึ่งมีการตั้งไทม์ไลน์ไว้แล้วว่าจะให้เสร็จภายในสมัยประชุมนี้ พร้อมกับย้ำว่า หากทุกคนใช้ด้วยเจตนารมณ์เพื่อให้เกิดประโยชน์ต่อสุขภาพและด้านการแพทย์ มันจะไม่เกิดปัญหาอะไรที่ต้องกังวล แต่ที่เป็นเรื่องเป็นราว เพราะมีการใช้ในทางที่ผิด เช่น การเสพที่ไม่ได้เกี่ยวกับการรักษาโรค หรือทำให้สุขภาพดีขึ้น ซึ่งไม่ใช่เจตนารมณ์ของการทำให้กัญชาเสรีนอกจากนี้ เราพยายามทำความเข้าใจการใช้กัญชาอย่างถูกต้องในทางการแพทย์มากว่า 3 ปีแล้ว ไม่ใช่เพิ่งมาปล่อยให้เสรีโดยยังไม่ศึกษาอะไรเลย เพราะมีความตั้งใจเพื่อให้เกิดสุขภาพที่ดีกับประชาชน เสริมสร้างรายได้ โดยไม่มีการเมืองอะไรทั้งสิ้น แต่มีความพยายามนำเรื่องนี้ไปบวกกับการเมือง และพยายามดิสเครดิตนโยบายของพรรคภูมิใจไทย ต้องให้ประชาชนเป็นคนตัดสิน
วิปรัฐบาลมีมติคว่ำร่าง พ.ร.บ.สมรสเท่าเทียม หนุนร่าง พ.ร.บ.คู่ชีวิต แต่ยินดีปรับแก้|วันนี้ (14 มิ.ย.) นายชินวรณ์ บุณยเกียรติ ส.ส.นครศรีธรรมราช พรรคประชาธิปัตย์ ในฐานะรองประธานคณะกรรมการประสานงานพรรคร่วมรัฐบาล (วิปรัฐบาล) เปิดเผยถึงมติของวิปรัฐบาลต่อการลงมติในร่างกฎหมายที่จะเข้าสู่การพิจารณาของสภาฯ ในวันพรุ่งนี้ (15 มิ.ย.) ในประเด็นการให้สิทธิบุคคลที่มีความหลากหลายทางเพศดำรงสถานะคู่สมรส หรือ การสมรสเท่าเทียม ว่า จะมีร่างกฎหมาย 4 ฉบับที่จะเข้าสู่การพิจารณา คือโดยมติวิปรัฐบาล คือ จะให้ทั้ง 4 ฉบับ พิจารณาไปในคราวเดียวกัน เพราะมีหลักการและรายละเอียดทำนองเดียวกัน และเมื่อพิจารณาเสร็จจะลงมติโดยแยกลงมติ เบื้องต้น คือ จะไม่รับหลักการร่างกฎหมายสมรสเท่าเทียม ส่วนอีก 3 ฉบับจะรับหลักการทั้งนี้ แม้วิปรัฐบาลจะมีมติไม่รับหลักการร่างกฎหมายสมรสเท่าเทียม แต่การพิจารณาร่าง พ.ร.บ. อีก 3 ฉบับนั้น จะรับความคิดเห็นไปปรับปรุง เพื่อให้เกิดประโยชน์สูงสุด โดยหลังจากรับหลักการแล้ว จะตั้ง กมธ. จำนวน 25 คนพิจารณาขณะเดียวกัน นายชวน หลีกภัย ประธานรัฐสภา นัดประชุมร่วมกันของรัฐสภา ในวันที่ 16-17 มิถุนายน 2565 เพื่อพิจารณาร่างพระราชบัญญัติตำรวจแห่งชาติ พ.ศ. …. ที่คณะกรรมาธิการวิสามัญพิจารณาเสร็จแล้ว โดยนายชินวรณ์ เปิดเผยว่า ในวันนี้ ประธานรัฐสภาจะนัดประชุมวิป 3 ฝ่าย คาดว่าจะมีการหารือถึงเรื่องกรอบเวลาการอภิปราย เนื่องจากมีสมาชิกจำนวนมากที่สงวนคำแปรญัตติ ทำให้การอภิปรายค่อนข้างล่าช้า ซึ่งมองว่า หากยังเป็นเช่นนี้จะทำให้การพิจารณากฎหมายลูก 2 ฉบับล่าช้าออกไป อาจจะต้องเลื่อนไปอยู่ในช่วงต้นเดือนหน้า
"อี้ แทนคุณ" เร่งคุย ส.ส. ประชาธิปัตย์ โหวตรับ #สมรสเท่าเทียม|แทนคุณ จิตต์อิสระ ประธานคณะกรรมการส่งเสริมสิทธิมนุษยชนและความเท่าเทียมระหว่างเพศ พรรคประชาธิปัตย์ เปิดเผยกับทีมข่าว Sanook News ว่า หลังได้รับข้อความจากพรรคเรื่องที่ประชุมวิปรัฐบาล มีมติคว่ำ ร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ หรือ ร่างกฎหมายสมรสเท่าเทียม แล้ว ตัวเองได้เข้าไปชี้แจงกับ องอาจ คล้ามไพบูลย์ รองหัวหน้าพรรคและประธาน ส.ส. ประชาธิปัตย์ ว่าขอให้เป็นฟรีโหวตตามดุลยพินิจของ ส.ส. ไม่ใช่มติของพรรคมากำกับ เนื่องจากตนทำงานด้านนี้มา 3 ปี ร่วมกับทุกกลุ่มของผู้ที่มีความหลากหลายทางเพศ พวกเขาต้องการสมรสเท่าเทียมเท่านั้น เพราะเรื่องนี้มันไม่ใช่ความสนุกสนานความพอใจ แต่มันคือชีวิตแทนคุณ กล่าวว่า ถ้าคนที่ไม่ได้สัมผัสจะไม่รู้เลยว่าทำไมพวกเขาต้องการสมรสเท่าเทียม ผู้ใหญ่หลายคนยังไม่มีความรู้ความเข้าใจอย่างเต็มที่ โดยเฉพาะกลุ่มศาสนา ซึ่งก็ต้องถามกลับว่าแล้วทำไมชายกับหญิงมีสิทธิแต่งงาน ทั้งที่เป็นมนุษย์เหมือนกัน หรือบางคนที่ยังห่วงเรื่องศีลธรรม แต่ตัวเองมองว่าไม่เกี่ยว เพราะสิทธิเสรีภาพทางเพศหรือความหลากหลายทางเพศไม่ใช่เรื่องที่จะเอาศีลธรรมหรือศาสนามาจับ ไม่งั้นประเทศไทยก็ต้องห้ามขายเหล้า หรือห้ามขายกัญชาด้วยส่วนร่างกฎหมายคู่ชีวิตที่รัฐบาลเสนอ ไม่ใช่ว่าไม่ดี แต่ถ้าเทียบกับสมรสเท่าเทียม มันให้สิทธิไม่เท่ากัน และไม่ร่างกฎหมายคู่ชีวิตมันให้สิทธิที่ไม่เท่ากัน มันก็คือไม่เท่าเทียม กฎหมายฉบับนี้เป็นการเลือกปฏิบัติหรือผลักให้ LGBTQ เป็นพลเมืองชั้นสองที่ไม่มีสิทธิตัดสินใจในชีวิตคู่ของตัวเองหากมองในมุมการเมือง อาจจะเป็นเรื่องศักดิ์ศรีของรัฐบาลที่จะไปสนับสนุนร่างกฎหมายของฝ่ายค้าน ประกอบกับความไม่เข้าใจ แต่อยากเรียบร้องให้ฟังเสียงของประชาชน อย่างที่ตนได้ฟังมาตลอด 3 ปี และนี่มันคือโอกาสที่สำคัญและน่าเสียดายที่รัฐบาลจะไม่ได้หยิบจับโอกาสนี้ให้พื้นที่กับคนทุกคน"LGBTQ มีอยู่ในสังคมมายาวนาน แต่ถูกปิดกั้นและกดทับ ถึงเวลาที่ต้องเปิดพื้นที่ให้เขาอยู่อย่างมีความสุขและมีกฎหมายรองรับ ทำให้นานาประเทศเห็นว่าประเทศไทยมีอารยะ ทันสมัย และตื่นตัวเรื่องเสรีภาพ" แทนคุณ กล่าวในวันพรุ่งนี้ แทนคุณ จะนำ กลุ่มภาคีสีรุ้ง และ พีท คนเลือดบวก ไปยื่นหนังสือต่อ ชวน หลีกภัย ประธานสภาผู้แทนราษฎร เวลา 10.00 น. พร้อมกับพูดคุยกับ ส.ส. ในพรรคที่สนิทให้สนับสนุนร่างนี้ หนึ่งในนั้น คือ องอาจ ที่เห็นด้วย ซึ่งปกติแล้วกฎหมายเกี่ยวกับสิทธิเสรีภาพ พรรคมักจะให้ฟรีโหวตได้อย่างไรก็ตาม หากพรรคไม่สนับสนุนร่างกฎหมายฉบับนี้ ตัวเองก็อาจจะไม่มีที่ยืนหรือยืนคนละฝั่งกับพรรค และหลังจากนี้อาจจะต้องหาทางขับเคลื่อนประเด็นนี้ต่อ ซึ่ง อิสระ เสรีวัฒนวุฒิ ส.ส.บัญชีรายชื่อ เผยว่าพรรคเสนอร่าง พ.ร.บ.คู่ชีวิต ฉบับของประชาธิปัตย์แทน ซึ่งถ้าเป็นอย่างนั้นก็ต้องปรับเอาเนื้อหาในสมรสเท่าเทียมเข้ามาให้ได้มากที่สุดโดยเฉพาะมาตรา 3 หรือต้องมีการเคลื่อนไหวเพื่อสร้างความเข้าใจให้กับสังคมมากขึ้นอีก รวมทั้งหากลไกการเมืองระดับย่อยมารองรับสิทธิการสร้างครอบครัวของคนที่มีความหลากหลายทางเพศ
#สมรสเท่าเทียม สนั่นทวิตเตอร์ ชาวเน็ตแห่จวก ส.ส. รัฐบาลจ้องกีดกันสิทธิ|แฮชแท็ก #สมรสเท่าเทียม กลับขึ้นมาได้รับความนิยมอีกครั้งในหมู่ผู้ใช้งานเว็บไซต์ทวิตเตอร์ในไทย เมื่อวันอังคาร (14 มิ.ย.) เพื่อเรียกร้องให้สมาชิกสภาผู้แทนราษฎร (ส.ส.) โหวตรับร่างกฎหมายฉบับหนึ่ง ที่จะเปิดทางให้คนทุกเพศสมรสกันได้ในวันพุธ (15 มิ.ย.)การเคลื่อนไหวนี้มีขึ้นหลังจากนายชินวรณ์ บุญยเกียรติ ส.ส. จ.นครศรีธรรมราช เขต 5 พรรคประชาธิปัตย์ ซึ่งเป็นตัวแทนของชาว อ.ทุ่งใหญ่ อ.ถ้ำพรรณรา อ.ฉวาง และ อ.พิปูน แถลงเมื่อช่วงก่อนหน้าของวันเดียวกันนี้ว่า วิปรัฐบาลมีมติให้ ส.ส. ของพรรคร่วมรัฐบาล ไม่รับหลักการของร่างกฎหมายสมรสเท่าเทียมเข้าไปพิจารณาในขั้นตอนต่อไป แต่ให้สนับสนุนร่าง พ.ร.บ.คู่ชีวิต ของรัฐบาลแทน ที่ให้สิทธิคู่รักเพศหลากหลายน้อยกว่าคู่รักชายและหญิงทั่วไปผู้ใช้อินเทอร์เน็ตแสดงความไม่พอใจว่า เหตุใดจึงมีแนวคิดเช่นนี้ เพราะทุกคนควรมีสิทธิตามกฎหมายเหมือนกัน และตั้งคำถามว่ารัฐต้องการเลือกปฏิบัติกับกลุ่มคนเพศหลากหลายใช่หรือไม่หลายความเห็นโพสต์ว่า ทีตอนเก็บภาษี เก็บเท่าเทียม เก็บทุกเม็ด ไม่ต้องบอกเพศ แต่พอเป็นเรื่องสิทธิประชาชน กลับทำเหมือน LGBT เป็นขอทานขณะเดียวกันก็ความเห็นหนึ่งเชิญชวนให้ชาวเน็ตช่วยกันจดชื่อ ส.ส. และพรรคที่ไม่สนับสนุนร่างกฎหมายดังกล่าว เพื่อประกอบการตัดสินใจในการเลือกตั้งครั้งต่อไปนอกจากนี้ ความเห็นในแฮชแท็กดังกล่าวส่วนใหญ่ ยังต่อต้าน พ.ร.บ.คู่ชีวิต ด้วย เพราะมองว่าถ้าหากร่างกฎหมายของรัฐบาลร่างนี้ผ่าน จะยิ่งทำให้การได้สิทธิสมรสเท่าเทียมต้องห่างไกลออกไป และทำให้กลุ่มคนที่ไม่เข้าใจเรื่องความเท่าเทียมมองว่าได้คืบจะเอาศอกอีกด้วย และที่ผ่านมาประเทศไทยก็มีบทเรียนที่น่ากลัวกับวาทกรรม "รับๆ มาก่อน" ที่เกิดขึ้นกับรัฐธรรมนูญปี 2560 แล้ว จึงไม่ควรรับมาก่อนกับร่าง พ.ร.บ.คู่ชีวิต อีก
"ชัชชาติ" แจงละเอียดยิบ ขายที่ดินมรดกย่านพระราม 4 เอาเงินไปซื้อบ้านที่ซีแอตเทิล|“ชัชชาติ” แจงละเอียดยิบขายที่ดินพระราม 4 ซื้อบ้านซีแอตเทิล เคยแจ้ง ป.ป.ช.แล้ว ใช้ชื่อภรรยาก่อน เพราะลูกชายยังไม่บรรลุนิติภาวะ พออายุครบก็โอนให้ ตามขั้นตอนปกติไม่ได้ปิดบังนายชัชชาติ สิทธิพันธุ์ ผู้ว่าราชการกรุงเทพมหานคร ได้ชี้แจงกรณีมีการแพร่ภาพบ้านหรู สองชั้น 4 ห้องนอน 3 ห้องน้ำ และมีสวนหย่อมหน้าบ้าน ราคา 72 ล้านบาท ที่เมืองซีแอตเทิล รัฐวอชิงตันประเทศสหรัฐอเมริกา ว่า บ้านหลังนี้มีชื่อฐานข้อมูลบ้าน ที่มีนายแสนปิติ สิทธิพันธุ์ บุตรชาย เป็นเจ้าของบ้านตัวจริง ได้รับการโอนจากนางปรมินทร์ทิยา สิทธิพันธุ์ มารดา เมื่อวันที่ 4 พฤษภาคม 2565 มีการประเมินราคาจากฐานภาษี ที่ 1.7 ล้านเหรียญสหรัฐ (ประมาณ 58 ล้านบาท) ขณะที่ราคาในท้องตลาดอยู่ที่ 2.2 เหรียญสหรัฐ (ประมาณ 72 ล้านบาท)ผู้ว่าฯ กทม. กล่าวต่อว่า 7 ปีก่อน ได้รับมรดกที่ ดินพระราม 4 ที่มารดายกให้คนละ 1 ไร่ กับนายแพทย์ฉันชาย สิทธิพันธุ์ ซึ่งเคยแจ้งต่อสำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) ไปแล้ว โดยมอบที่ดินส่วนนี้ให้กับลูกชาย แต่เนื่องจากนายแสนปิติยังไม่บรรลุนิติภาวะ จากนั้นมีคนขอเข้าซื้อที่ดิน ซึ่งเป็นช่วงที่นายแสนปิติย้ายไปเรียนที่สหรัฐฯ พอดี ซึ่งเงินที่ขายที่ดินได้ ก็เอาไปที่ซื้อบ้าน ซื้อด้วยราคา 1.4 ล้านเหรียญ (ประมาณ 49 ล้านบาท)โดยใส่เป็นชื่อของนางปรมินทร์ทิยา สิทธิพันธุ์ มารดา เนื่องจากนายแสนปิติยังไม่บรรลุนิติภาวะ และเมื่อนายแสนปิติเรียนจบ มีความคิดว่าจะขายบ้านหลังนี้ แต่ได้รับคำแนะนำจากนายหน้าขายบ้านว่า ให้โอนเป็นชื่อนายแสนปิติก่อน ด้วยเหตุผลเรื่องภาษี ซึ่งก็ทำการโอนตามขั้นตอนปกติ ตามที่ปรากฏดังกล่าว
คอหวยอย่าพลาด! ส่องทะเบียนรถนายกฯ ลงพื้นที่สกลนคร ลุ้นโชคงวดนี้ 16/6/65|ส่องทะเบียนรถนายกฯ ลงพื้นที่สกลนคร ลุ้นโชคงวด 16/6/65 ขอคนเข้มแข็ง อย่าท้อ ให้สู้ไปด้วยกัน ทุกอย่างอยู่ที่ใจ ยอมรับเหนื่อยใจพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมพล.อ.อนุพงษ์ เผ่าจินดา รัฐมนตรีว่าการกระทรวงมหาดไทย นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม นายสุชาติ ชมกลิ่น รัฐมนตรีว่าการกระทรวงแรงงาน ลงพื้นที่ตรวจราชการจ.สกลนคร โดยจุดที่สองเป็นการลงพื้นที่ศูนย์ศึกษาการพัฒนาภูพานอันเนื่องมาจากพระราชดำริ โดยใช้รถยนต์ Toyota Alphard หมายเลขทะเบียน 1ขส 2605 กรุงเทพมหานครโดยทันทีที่นายกรัฐมนตรีมาถึง รองผู้ว่าราชการจังหวัดสกลนครพร้อมผู้อำนวยการ พัฒนาภูพานอันเนื่องมาจากพระราชดำริได้ให้การต้อนรับ พร้อมกับบรรยายการส่งเสริมการเกษตรเพื่อการยังชีพ อาทิ การเลี้ยงแพะ เลี้ยงหมูดำ กระต่าย เลี้ยงโคดำ ซึ่งเป็นการพัฒนาจากศูนย์ พร้อมส่งมอบพันธุ์สัตว์ให้กับเกษตรกร โดยย้ำว่า โครงการดังกล่าวเป็นโครงการอันเนื่องมาจากพระราชดำริ ที่ต้องสืบสานรักษาต่อยอดต่อไปทั้งนี้ นายกรัฐมนตรี ได้กล่าวกับประชาชนที่มารอต้อนรับ ว่า นายกรัฐมนตรีได้พบปะกับชาวบ้าน และขอให้ทุกคนเข้มแข็ง สู้ต่อไปให้ได้ ทุกอย่างอยู่ที่ใจ สิ่งสำคัญคือใจต้องสู้ อดทน และรัฐบาลจะดูแลให้ และต้องผ่านพ้นไปให้ได้ ยอมรับว่าอาจจะลำบากหรือเหนื่อย ยอมรับว่า ตัวเองนั้นเหนื่อยใจด้วยความเป็นห่วง พี่ ป้า คุณตา คุณยายทุกคน เพราะเราคือครอบครัวเดียวกัน นายกรัฐมนตรีมีครอบครัว 70 ล้านคน และจะพยายามทำให้ทุกคนมีความสุขทั้งหมด ก่อนที่จะเรียกเสียงปรบมือจากประชาชนที่มารอต้อนรับ พร้อมถ่ายภาพหมู่ร่วมกัน และกล่าวทิ้งท้ายก่อนเดินทางกลับว่า ตนนั้นให้กำลังใจขออย่าท้อแท้จะต้องสู้ไปด้วยกัน
11 รมต. เจอจับขึ้นเขียงซักฟอก! ฝ่ายค้านยื่นญัตติ คาดได้อภิปรายกลางเดือน ก.ค.|วันนี้ (15 มิ.ย.) นพ.ชลน่าน ศรีแก้ว ส.ส.น่าน หัวหน้าพรรคเพื่อไทย (พท.) ในฐานะผู้นำฝ่ายค้านในสภาผู้แทนราษฎร พร้อมแกนนำพรรคร่วมฝ่ายค้าน ยื่นญัตติขอเปิดอภิปรายไม่ไว้วางใจรัฐมนตรีเป็นรายบุคคล ตามรัฐธรรมนูญ มาตรา 151 ต่อนายชวน หลีกภัย ประธานสภาผู้แทนราษฎร เรียบร้อยแล้วทั้งนี้ เนื้อหาญัตติขอเปิดอภิปรายทั่วไปเพื่อลงมติไม่ไว้วางใจรัฐมนตรีเป็นรายบุคคล ระบุว่า ขอเสนอญัตติขอเปิดอภิปรายทั่วไปเพื่อลงมติไม่ไว้วางใจรัฐมนตรีเป็นรายบุคคล ตามมาตรา 151 ของรัฐธรรมนูญแห่งราชอาณาจักรไทย พุทธศักราช 2560 ตามรายนาม ดังต่อไปนี้โดยมีพฤติการณ์และเรื่องที่จะอภิปราย ดังนี้ตลอดระยะเวลาร่วมแปดปีที่บริหารประเทศมาในฐานะนายกรัฐมนตรี ผิดพลาดล้มเหลว ไม่สามารถแก้ปัญหาต่างๆ ให้กับประเทศ ไม่สามารถสร้างความเจริญเติบโตทางเศรษฐกิจและความอยู่ดีกินดีให้กับประชาชนได้เลย ในทางตรงกันข้ามกลับกลายเป็นต้นตอที่ทำให้ปัญหาที่มีอยู่มีความซับซ้อน ขยายวงกว้างและรุนแรงยิ่งขึ้นทั้งปัญหาด้านเศรษฐกิจ การเมือง อาชญากรรม ยาเสพติด การทุจริตคอรัปชั่น ประชาชนในชาติแตกแยกแบ่งฝักแบ่งฝ่ายขยายวงกว้างขึ้นมากกว่าเดิมโดยเฉพาะปัญหาการทุจริตคอร์รัปชันในยุคของพลเอก ประยุทธ์ จันทร์โอชา นับว่ามีสถิติสูงสุดเป็นประวัติการณ์ โดยแพร่กระจายไปทุกอณูของสังคม เป็นยุคที่ทุจริตเฟื่องฟู ความเจริญเติบโตทางเศรษฐกิจรั้งท้ายของอาเซียน ทั้งนี้เป็นผลมาจากการที่พลเอกประยุทธ์ จันทร์โอชา ไม่มีความซื่อสัตย์สุจริตเป็นที่ประจักษ์ ไร้ภูมิปัญญา ไร้องค์ความรู้ ไร้ความสามารถ ไร้ประสิทธิภาพ ไร้จิตสำนึกรับผิดชอบ ขาดภาวะความเป็นผู้นำที่จะเป็นหัวหน้ารัฐบาล เป็นผู้นำที่พิการทางความคิด ยึดติดแต่อำนาจ ไม่เคารพหลักนิติรัฐนิติธรรม ไร้คุณธรรมจริยธรรม ทำให้การบริหารราชการแผ่นดินล้มเหลว ผิดพลาด บกพร่องเสียหายอย่างร้ายแรงทุกด้าน ทั้งด้านการเมือง เศรษฐกิจและสังคมมีพฤติกรรมปล่อยปละละเลยให้บุคคลแวดล้อมและพวกพ้องของตนแสวงหาผลประโยชน์บนความทุกข์ยากของพี่น้องประชาชน ไม่ปฏิบัติตามรัฐธรรมนูญและกฎหมาย โดยละเว้นเพิกเฉยต่อการทุจริตในภาครัฐเพื่อเอื้อประโยชน์ให้แก่ตนเองและพวกพ้อง การใช้จ่ายงบประมาณมิได้คำนึงถึงวินัยการเงินการคลัง มุ่งแต่ก่อหนี้เพื่อแสวงหาคะแนนนิยมทางการเมือง โดยไม่สนใจต่อภาระหนี้สาธารณะและหนี้สินต่อหัวของประชาชน จนเรียกได้ว่า “เป็นยุคก่อหนี้มหาศาลเพื่อนำมาผลาญโดยไม่ก่อให้เกิดประโยชน์กับประเทศและประชาชน”ไม่ปฏิบัติตามนโยบายที่ได้แถลงไว้ต่อรัฐสภา ไม่ใส่ใจและไม่ดำเนินการแก้ไขข้อบกพร่องในการบริหารราชการแผ่นดินตามข้อกล่าวหาและคำแนะนำของสภา จงใจปฏิบัติหน้าที่และใช้อำนาจขัดต่อบทบัญญัติแห่งรัฐธรรมนูญและกฎหมาย ฝ่าฝืนและไม่ปฏิบัติตามมาตรฐานทางจริยธรรมอย่างร้ายแรง ขาดจิตสำนึกในความเป็นประชาธิปไตย ไร้การเคารพซึ่งสิทธิเสรีภาพของประชาชน มุ่งใช้กฎหมายเป็นเครื่องมือทางการเมืองปิดปากประชาชนและปิดกั้นเสรีภาพของสื่อมวลชน ละเมิดสิทธิมนุษยชน ใช้งบประมาณเพื่อการจัดซื้ออาวุธยุทโธปกรณ์ ที่ไม่มีความจำเป็นต่อภารกิจของประเทศในภาวะที่ประเทศมีปัญหาด้านเศรษฐกิจที่รุนแรง ไม่กำกับดูแลการใช้งบประมาณแผ่นดินให้เป็นไปโดยมีประสิทธิภาพ มีประสิทธิผล ไม่รักษาผลประโยชน์ของประเทศชาติและประชาชนผลจากการบริหารประเทศของพลเอก ประยุทธ์ จันทร์โอชา นับวันจะทำให้ประเทศถอยหลัง เศรษฐกิจของประเทศดิ่งเหว ประชาชนที่ยากจนอยู่แล้วยิ่งยากจน ลงเรื่อยๆ ความเหลื่อมล้ำระหว่างคนจนกับคนรวยขยายวงกว้างมากขึ้น ผู้คนตกงานและบัณฑิตจบใหม่ไม่มีงานทำเพิ่มมากขึ้นทุกวัน ธุรกิจย้ายฐานการผลิตไปประเทศอื่น นักลงทุนใหม่ก็เข้ามาลงทุนน้อยลง ขณะที่ปัญหาสังคมทั้งยาเสพติด อาชญากรรมโดยเฉพาะอาชญากรรมทางเทคโนโลยีที่เพิ่มมากขึ้นสร้างความเสียหายและความเดือดร้อนให้กับประชาชนโดยที่ภาครัฐไม่สามารถป้องกันและแก้ปัญหาดังกล่าวได้อย่างมีประสิทธิภาพภายใต้สถานการณ์ความเดือดร้อนและความทุกข์ยากของประชาชนดังกล่าว พลเอก ประยุทธ์ จันทร์โอชา กลับปล่อยให้พวกพ้องและบุคคลแวดล้อมของตนเองกระทำการทุจริต และประพฤติมิชอบอย่างกว้างขวาง ไม่ใส่ใจที่จะป้องกันและปราบปราม มีการใช้เงินและการต่อรองผลประโยชน์เพื่อความอยู่รอดทางการเมืองของตนเอง อันเป็นการทำลายระบบรัฐสภาและหลักการประชาธิปไตย จนทำให้ระบบรัฐสภาตกต่ำสั่นคลอน และกลไกในระบบรัฐสภาเสียหายมีพฤติกรรมฉ้อฉล ไม่มีความซื่อสัตย์สุจริตเป็นที่ประจักษ์ รู้เห็นเป็นใจหรือปล่อยปละละเลยให้มีการทุจริตในองค์กรหรือหน่วยงานในกำกับดูแล สร้างความเสียหายแก่ราชการอย่างร้ายแรง ใช้อำนาจในตำแหน่งหน้าที่ แสวงหาผลประโยชน์สำหรับตนเองและพวกพ้อง ไม่ระงับยับยั้ง ละเลยไม่ติดตามแก้ไขปัญหาการทุจริตเพื่อให้มีการชดใช้ความเสียหายที่เกิดขึ้นแก่รัฐ ล้มเหลวและไร้ความรู้ความสามารถในการบริหารราชการของกระทรวงพาณิชย์และกระทรวงในกำกับดูแลปล่อยให้ราคาสินค้าอุปโภคบริโภคสูงขึ้นจนกระทบต่อการดำเนินชีวิตของประชาชนและการดำเนินธุรกิจของภาคเอกชน จนส่งผลกระทบต่อประชาชนทุกหย่อมหญ้า จงใจปฏิบัติหน้าที่หรือใช้อำนาจขัดต่อรัฐธรรมนูญหรือกฎหมาย ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรงไม่มีความซื่อสัตย์สุจริตเป็นที่ประจักษ์ ไร้คุณธรรมจริยธรรม ไร้จิตสำนึกของการเป็นนักการเมืองที่ดี มีพฤติกรรมทำลายระบบการเมืองด้วยการรู้เห็นเป็นใจ สนับสนุนการใช้เงินและผลประโยชน์เพื่อมุ่งดึง ส.ส.จากพรรคการเมืองอื่นเข้าสังกัดกลุ่มการเมืองของตนโดยไม่คำนึงถึงหลักการประชาธิปไตย และคุณธรรมทางการเมือง ทำให้ระบบการเมืองถอยหลังไปสู่ยุคการใช้เงินและผลประโยชน์สร้างฐานอำนาจทางการเมือง อันถือเป็นธุรกิจการเมืองที่ทำลายอุดมการณ์ประชาธิปไตย เปลี่ยนจากระบบคุณธรรมนำการเมืองเป็นใช้เงินและผลประโยชน์นำการเมืองนายอนุทิน ชาญวีรกูล ยังล้มเหลวผิดพลาดบกพร่องอย่างร้ายแรง ไร้ความรู้ความสามารถในการบริหารราชการของกระทรวงสาธารณสุข มีการใช้งบประมาณแผ่นดินเกินความจำเป็นและไม่เกิดประโยชน์ เกิดความเสียหายแก่งบประมาณของประเทศ มุ่งเอื้อประโยชน์ให้เพื่อนพ้องบริวาร แสวงหาประโยชน์จากตำแหน่งและหน้าที่ของตน จงใจปฏิบัติหน้าที่หรือใช้อำนาจขัดต่อบทบัญญัติแห่งรัฐธรรมนูญหรือกฎหมายจงใจไม่ปฏิบัติตามรัฐธรรมนูญและกฎหมาย ไม่มีความซื่อสัตย์สุจริตเป็นที่ประจักษ์ มุ่งสร้างความมั่งคั่งในตำแหน่งหน้าที่ รู้เห็นเป็นใจหรือปล่อยปละละเลยให้มีการทุจริตและแสวงหาประโยชน์โดยมิชอบ โดยไม่คำนึงถึงความเสียหายที่เกิดกับประเทศ ไร้จิตสำนึกและไร้ความรับผิดชอบต่อตำแหน่งหน้าที่ ไม่เป็นแบบอย่างที่ดีในการป้องกันและปราบปรามการทุจริต แต่กลับทำตนเป็นแบบอย่างของการหลีกเลี่ยงการปฏิบัติตามกฎหมายที่มีวัตถุประสงค์ในการป้องกันและปราบปรามการทุจริต เมื่อพบเห็นการทุจริตกลับปกป้องและไม่ดำเนินการแก้ไขไม่มีความซื่อสัตย์สุจริตเป็นที่ประจักษ์ ขาดซึ่งธรรมาภิบาล บริหารราชการแผ่นดินผิดพลาดบกพร่องอย่างร้ายแรง ใช้อำนาจหน้าที่ขัดต่อบทบัญญัติของรัฐธรรมนูญและกฎหมาย ปล่อยปละละเลยให้มีการทุจริตของหน่วยงานในกำกับดูแลอย่างกว้างขวาง เมื่อรู้ว่ามีการทุจริตกลับไม่ระงับยับยั้ง แต่กลับรู้เห็นยินยอมให้มีการกระทำดังกล่าวจนทำให้การทุจริตเป็นเรื่องปกติของการปฏิบัติหน้าที่ราชการ ทำให้ระบบราชการและประเทศชาติได้รับความเสียหายอย่างร้ายแรงไม่มีความซื่อสัตย์สุจริตเป็นที่ประจักษ์ บริหารราชการแผ่นดินโดยไม่คำนึงถึงประโยชน์ส่วนรวมของชาติ มีพฤติกรรมใช้อำนาจในตำแหน่งหน้าที่เพื่อแสวงหาประโยชน์ให้กับตนเองและพวกพ้อง ดำเนินนโยบายโดยไม่คำนึงถึงความคุ้มค่าในด้านการใช้จ่ายงบประมาณ มีการใช้งบประมาณจำนวนมากโดยไม่ก่อให้เกิดประโยชน์ทางด้านเศรษฐกิจและประโยชน์สาธารณะ ทำให้ประเทศสูญเสียโอกาสและงบประมาณจำนวนมหาศาลใช้สถานะหรือตำแหน่งกระทำการโดยทางตรงและทางอ้อม อันเป็นการก้าวก่ายแทรกแซงการปฏิบัติหน้าที่ของเจ้าหน้าที่รัฐในกระทรวงคมนาคม เพื่อประโยชน์ของตนเองและพวกพ้อง และพรรคการเมืองที่ตนสังกัดละเว้นไม่ดูแลให้มีการปฏิบัติตามกฎหมายอย่างเคร่งครัดจนเกิดความเสียหายต่อแผ่นดิน ไม่ดูแลให้เกิดการแข่งขันราคาอย่างเป็นธรรม มีผลประโยชน์ทับซ้อนและกระทำการขัดกันแห่งผลประโยชน์ จงใจปฏิบัติหน้าที่และใช้อำนาจขัดต่อบทบัญญัติแห่งรัฐธรรมนูญหรือกฎหมายเพื่อให้ตนเองมีส่วนได้รับประโยชน์จากโครงการต่างๆ ของรัฐ ฝ่าฝืนและไม่ปฏิบัติตามมาตรฐานทางจริยธรรมอย่างร้ายแรงบริหารราชการแผ่นดินล้มเหลวบกพร่องอย่างร้ายแรง ปล่อยปละละเลยให้เกิดอาชญากรรมทางเทคโนโลยีที่ทำลายระบบเศรษฐกิจและสร้างความเสียหายต่อประชาชนอย่างกว้างขวางแพร่หลาย และเพิ่มจำนวนมากขึ้นโดยไม่สนใจ และขาดความรู้ความสามารถที่จะป้องกันและปราบปราม สนใจเอาผิดแต่เฉพาะกับกลุ่มบุคคล นักเรียน นิสิต นักศึกษา ที่วิพากษ์วิจารณ์รัฐบาล ใช้กฎหมายเป็นเครื่องมือทางการเมือง ใช้อำนาจในตำแหน่งหน้าที่เอื้อประโยชน์ให้กับตนเอง บริวาร และพวกพ้องนอกจากนี้ นายชัยวุฒิ ธนาคมานุสรณ์ ยังมีพฤติการณ์จงใจปฏิบัติหน้าที่หรือใช้อำนาจขัดต่อบทบัญญัติแห่งรัฐธรรมนูญหรือกฎหมาย มีความประพฤติเสื่อมเสียทางศีลธรรมอันดี ฝ่าฝืนและไม่ปฏิบัติตามมาตรฐานทางจริยธรรมอย่างร้ายแรงไม่มีความซื่อสัตย์สุจริตเป็นที่ประจักษ์ ล้มเหลว ไร้ความรู้ความสามารถในการดูแลงานด้านพัฒนาสังคมและความมั่นคงของมนุษย์ ปล่อยให้ประชาชนขาดไร้ซึ่งที่อยู่อาศัย และค่าใช้จ่ายในการดำรงชีพ ขณะที่การใช้งบประมาณแผ่นดินกลับมุ่งเพื่อแสวงหาประโยชน์สำหรับตนเองและพวกพ้อง ทำให้คุณภาพชีวิตของประชาชนตกต่ำ ขาดโอกาสในการพัฒนาศักยภาพของตนเองไม่มีความซื่อสัตย์สุจริตเป็นที่ประจักษ์ มีพฤติกรรมทุจริตต่อหน้าที่ ปล่อยปละละเลยให้มีการทุจริตและแสวงหาประโยชน์ในหน่วยงานที่กำกับดูแล เพื่อเอื้อประโยชน์ให้กับเอกชน ไม่ดูแลรักษาผลประโยชน์ของประเทศชาติ จงใจปฏิบัติหน้าที่หรือใช้อำนาจขัดต่อบทบัญญัติแห่งรัฐธรรมนูญหรือกฎหมาย ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรงไร้ความรู้ความสามารถในการบริหารราชการแผ่นดิน มีพฤติการณ์ทุจริตต่อหน้าที่ ไม่มีความซื่อสัตย์สุจริตเป็นที่ประจักษ์ จงใจปฏิบัติหน้าที่หรือใช้อำนาจขัดต่อบทบัญญัติแห่งรัฐธรรมนูญหรือกฎหมาย ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรง ปล่อยปละละเลย รู้เห็น สนับสนุนให้มีการทุจริตและแสวงหาผลประโยชน์ภายในหน่วยงานในกำกับดูแล ไม่ดำเนินการตรวจสอบ ระงับ ยับยั้ง และป้องกันการทุจริตจนทำให้เกิดความเสียหายแก่ราชการอย่างร้ายแรงไม่มีความซื่อสัตย์สุจริตเป็นที่ประจักษ์ มีพฤติการณ์ส่อไปทางทุจริตและประพฤติมิชอบต่อหน้าที่ กระทำการอันเป็นการขัดกันแห่งผลประโยชน์ ใช้อำนาจในตำแหน่งหน้าที่เอื้อประโยชน์ให้กับตนเองและพวกพ้อง จงใจปฏิบัติหน้าที่หรือใช้อำนาจขัดต่อบทบัญญัติแห่งรัฐธรรมนูญหรือกฎหมาย ปล่อยปละละเลยให้มีการแสวงหาผลประโยชน์จากการนำแรงงานต่างด้าวเข้าประเทศ เอื้อประโยชน์ให้เอกชนรายใหญ่ในการใช้ประโยชน์จากแรงงานโดยผิดกฎหมาย ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรงผลจากการบริหารราชการแผ่นดินและพฤติกรรมต่างๆ ของพลเอก ประยุทธ์ จันทร์โอชา และรัฐมนตรีรวม 11 คน ข้างต้น ได้ก่อให้เกิดความเสียหายต่อประเทศชาติอย่างใหญ่หลวง ประเทศชาติประสบความตกต่ำอย่างถึงที่สุดในทุกด้าน ทั้งด้านการเมือง เศรษฐกิจ และสังคม ประชาชนสูญเสียโอกาสที่จะได้คุณภาพชีวิตและหลักประกันการดำรงชีพที่ดี เดือดร้อนไปทุกหย่อมหญ้า เกิดภาวะ “รวยกระจุก จนกระจาย” และ “ค่าครองชีพสูง คุณภาพชีวิตต่ำ”หากปล่อยให้พลเอก ประยุทธ์ จันทร์โอชา และรัฐมนตรีดังกล่าวยังคงบริหารราชการแผ่นดินต่อไป ย่อมนำมาซึ่งความเสียหายแก่ประเทศชาติและประชาชนจนยากที่จะเยียวยาแก้ไขได้อย่างไรก็ตาม นพ.ชลน่าน กล่าวเพิ่มเติมว่า หลังจากยื่นญัตติแล้ว ประเมินว่าเวลาที่ใช้ในการอภิปรายเบื้องต้นอยู่ที่ 5 วัน โดยคาดว่าน่าจะอยู่ในช่วงวันที่ 18-22 ก.ค. ที่จะถึงนี้
ชื่นมื่น "อุ๊งอิ๊งค์" ต้อนรับ "เต้น ณัฐวุฒิ" กลับบ้าน ในฐานะ ผอ.ครอบครัวเพื่อไทย|อุ๊งอิ๊งค์ แพทองธาร ชินวัตร ต้อนรับ เต้น ณัฐวุฒิ ใสยเกื้อ กลับบ้าน ในฐานะผู้อำนวยการครอบครัวเพื่อไทย เชื่อมั่นจะเป็นอีกหนึ่งแนวร่วมสำคัญ จัดทัพทำกิจกรรมครอบครัวเพื่อไทย ถึงเป้า "แลนด์สไลด์" ได้จริง ท่ามกลางพี่น้องเสื้อแดงให้กำลังใจอุ่นหนาฝาคั่งวันนี้ (15 มิ.ย.) พรรคเพื่อไทย จัดงาน “ครอบครัวเพื่อไทย ต้อนรับ ‘เขา’ กลับบ้าน” โดย นางสาวแพทองธาธ ชินวัตร ประธานที่ปรึกษาด้านการมีส่วนร่วมและนวัตกรรมและหัวหน้าครอบครัวเพื่อไทย ได้กล่าวต้อนรับ นายณัฐวุฒิ ใสยเกื้อ เข้ารับตำแหน่งผู้อำนวยการครอบครัวเพื่อไทย เพื่อนำทัพทำกิจกรรมครอบครัวเพื่อไทยว่าตลอดเวลา 3 เดือนที่ผ่านมาที่เปิดตัวกิจกรรมครอบครัวเพื่อไทย ซึ่งเป็นกิจกรรมทางการเมืองที่ออกแบบมาเพื่อลดข้อกำหนดทางกฎหมาย ให้ทุกคนสามารถเข้ามามีส่วนร่วมทางการเมืองได้อย่างแท้จริงและที่ผ่านมาครอบครัวเพื่อไทยทำงานอย่างหนักในการลงพื้นที่ไปรับฟังปัญหาพี่น้องประชาชน อย่างไรก็ตาม ครอบครัวเพื่อไทยจำเป็นต้องพัฒนาปรับปรุงการทำงานของตัวเองเพื่อทำให้ครอบครัวเพื่อไทยนั้นแข็งแรงกว่าเดิม และไปถึงพี่น้องประชาชนในทุกกลุ่มได้จริงนางสาวแพทองธาร กล่าวว่า วันนี้ยินดีอย่างยิ่งที่ นายณัฐวุฒิ กลับบ้าน กลับครอบครัวเพื่อไทยเพื่อมาช่วยกันทำงาน เพราะไม่ใช่แค่เป็นที่รักของประชาชน แต่ยังเข้าใจพรรคเพื่อไทย ต่อสู้เคียงบ่าเคียงไหล่กับพี่น้องประชาชนมาตลอด ส่วนตัวยินดีและเป็นเกียรติอย่างมากที่ได้ร่วมงานกัน"การที่เราประกาศเรื่องของ ‘แลนด์สไลด์’ ในหลายหลายครั้งในหลายหลายที่ที่เราไป เราต้องการให้ฝั่งประชาธิปไตยเป็นผู้ชนะเพื่อพี่น้องจะได้พ้นจากความทุกข์ความยากจนสักที เราเสียเวลากับเผด็จการมานานแล้ว ทำให้เราล้าหลังไปซะทุกเรื่อง ถึงเวลาแล้วที่เราจะมารวมพลังกันค่ะและในวันนี้ดิฉันมีความเชื่อมั่นอย่างมากว่าพี่เต้นของพวกเรา คุณณัฐวุฒิ ใสยเกื้อ จะเป็นอีกแรงสำคัญแรงหนึ่งที่จะทำให้บ้านนี้เข้มแข็งมากยิ่งขึ้น เพราะพี่เต้นเข้าใจพรรคเพื่อไทยเป็นอย่างดี และเข้าใจปัญหาของพี่น้องประชาชนอย่างลึกซึ้ง" หัวหน้าครอบครัวเพื่อไทย กล่าว
ส.ส.ธัญวัจน์ พูดซึ้งกินใจ ลั่นไปดาวอังคารได้ แต่ทำไมแค่สิทธิ LGBTQ+ กลับไม่ยอมรับ|สมาชิกสภาผู้แทนราษฎร แบบบัญชีรายชื่อ พรรคก้าวไกล ครูธัญ-ธัญวัจน์ กมลวงศ์วัฒน์ อภิปรายในสภาผู้แทนราษฎรเมื่อวันพุธ (15 มิ.ย.) เกี่ยวกับร่างแก้ไขประมวลกฎหมายแพ่งและพาณิชย์ ที่อนุญาตให้คนทุกเพศสมรสกันได้อย่างเท่าเทียม ด้วยถ้อยคำที่เรียกร้องให้เพื่อน ส.ส. ตระหนักว่าทุกคนก็เป็นมนุษย์อย่างเท่าเทียมกัน ไม่มีใครผิดธรรมชาติ และควรได้รับสิทธิอย่างเท่าเทียมกันตามกฎหมายเช่นกัน"ธัญเป็นกะเทยยืนอยู่ตรงนี้นะคะ ธัญเป็นธรรมชาติค่ะ นะฮะ ธัญเป็นวิทยาศาสตร์ที่มีลมหายใจนะคะ กะเทย LGBT ที่ชุมนุมนะคะ เข้ามาวันนี้เป็นวิทยาศาสตร์ค่ะ เพราะลมมีลมหายใจ นะคะ ธัญไม่เข้าใจว่าโลกเราจะผลิตยานอวกาศไปทำไม เพื่อบินออกไปแล้วก็หยิบหินดาวอังคารแล้วก็บอกกับโลกใบนี้ว่า 'นี่ไง วิทยาศาสตร์ นี่คือหินของดาวอังคาร' เราบินไปไกลขนาดนั้นเพื่อยอมรับวิทยาศาสตร์นอกโลก แต่คนที่ยืนข้างๆ ท่าน เป็นเพื่อนท่าน ท่านกลับไม่ยอมรับ และมองว่าพวกเขาผิดธรรมชาติ" ส.ส. ธัญวัจน์ พูดการอภิปรายครั้งนี้เกิดขึ้นหลังจากกลุ่ม ส.ส. ฝ่ายรัฐบาลพยายามนำร่าง พ.ร.บ.คู่ชีวิต ที่ให้สิทธิกลุ่มคนเพศหลากหลายน้อยกว่าร่างกฎหมายสมรสเท่าเทียม และถูกมองว่ายิ่งตอกย้ำการเป็นพลเมืองชั้นสอง เข้ามาพิจารณาร่วมกับร่างกฎหมายที่ ส.ส. พรรคก้าวไกลรายนี้ และคณะ เสนอ ขณะเดียวกัน แฮชแท็ก #สมรสเท่าเทียม ก็ถูกพูดถึงอย่างหนักในหมู่ผู้ใช้งานเว็บไซต์ทวิตเตอร์ในไทย เพื่อติดตามการอภิปรายและลงมติเกี่ยวกับร่างกฎหมายสมรสเท่าเทียมและร่าง พ.ร.บ.คู่ชีวิตนางอมรัตน์ โชคปมิตต์กุล ส.ส. แบบบัญชีรายชื่อ พรรคก้าวไกล อภิปรายในวันเดียวกันนี้ว่าข้ออ้างเกี่ยวกับศาสนาไม่ควรนำมาหยิบยกเป็นประเด็น เพราะหลายประเทศที่ประชากรส่วนใหญ่นับถือศาสนาคริสต์ก็ยังมีกฎหมายสมรสที่อนุญาตให้คนเพศเดียวกันจดทะเบียนกันได้ เพราะยึดหลักความเท่าเทียมและหลักการเป็นรัฐเหนือศาสนาเป็นหลัก ทั้งที่ศาสนาคริสต์ก็ไม่ได้ยอมรับความรักที่ไม่ใช่ของคู่ชายหญิงส.ส.ณธีภัสร์ กุลเศรษฐสิทธิ์ แบบบัญชีรายชื่อ จากพรรคก้าวไกล ระบุว่า การไม่มีกฎหมายรองรับคู่รักกลุ่มเพศหลากหลาย ทำให้คู่รักเหล่านี้มีต้นทุนการใช้ชีวิตที่สูงกว่าคู่รักชายหญิงทั่วไป อย่างเช่น การซื้อบ้านราคา 3 ล้านบาท ที่คู่รักชายหญิงกู้ร่วมกันได้และได้อัตราดอกเบี้ยเพียง 5.97% ขณะที่คู่รักกลุ่มเพศหลากหลายกลับต้องจ่ายดอกเบี้ยถึง 7.72% เท่ากับว่าต้องจ่ายเฉพาะดอกเบี้ยค่าผ่อนบ้านที่สูงกว่าถึงกว่า 1.26 ล้านบาท ไม่รวมกับเงินต้น"ไม่มีเหตุผลอะไรเลยที่เราจะไม่รับร่าง พ.ร.บ.สมรสเท่าเทียม แล้วผลักให้กลุ่มคนที่มีความหลากหลายทางเพศไปใช้ พ.ร.บ.คู่ชีวิต ซึ่ง พ.ร.บ.คู่ชีวิตทั้ง 2 ฉบับไม่ทำให้กลุ่มคนที่มีความหลากหลายทางเพศเป็นคู่สมรสได้ ผมเชื่อว่าทุกคนในนี้เรารู้อยู่แก่ใจครับว่ามันไม่เท่ากัน หากพวกเราเป็นผู้แทนราษฎรแล้วยังลิดรอนสิทธิของประชาชน เราจะมาเป็นผู้แทนราษฎรกันทำไมครับ" ส.ส.ณธีภัสร์ กล่าว"การโหวตของทุกท่านในวันนี้จะทำให้เห็นว่าท่านเห็นกลุ่มคนที่มีความหลากหลายทางเพศเป็นคนเหมือนกับพวกท่าน หรือเป็นได้แค่เพียงพลเมืองชั้น 2 และวันนี้ประชาชนจะจดจำครับว่าใครโหวตแบบไหน และใครทำอะไรเพื่อพวกเขาบ้างครับ ขอบคุณครับ"นายจิรัฎฐ์ ทองสุวรรณ์ ส.ส. จ.ฉะเชิงเทรา พรรคก้าวไกล ตัวแทนชาว อ.บ้านโพธิ์ อ.บางปะกง และ อ.แปลงยาว อภิปรายว่า ตนไม่เข้าใจว่าทำไม ส.ส. บางคน ถึงมองว่าความรักของคู่รักกลุ่มเพศหลากหลายผิดธรรมชาติ และถ้าผิดธรรมชาติจริง มีใครเดือดร้อนบ้าง"มันผิดหลักธรรมชาติแล้วมันอะไรครับ เสียหายตรงไหนครับ สร้างเขื่อนทุกวันนี้ผิดหลักธรรมชาติมั้ยครับ ใส่เสื้อผ้านี่ผิดหลักธรรมชาติมั้ยครับ เกิดมาไม่ได้ใส่เสื้อผ้านะครับ หรือว่าท่านเกิดมาใส่สูทตอนที่เกิดออกมาจากท้องแม่ สะสมนาฬิกาหรูอีก ผิดหลักธรรมชาติมั้ยครับ เกิดมาท่านไม่ได้ใส่นาฬิกานะครับ ผิดหลักธรรมชาตินี่มันหนักหัวใครครับ ผิดหลักธรรมชาตินี่มันทำร้ายจิตใจใครครับ มันทำให้ใครเดือดร้อนครับผิดหลักธรรมชาติ ท่านเป็นผู้คุมกฎธรรมชาติเหรอครับ ทำไมครับยอมรับว่าทุกคนมันเหมือนๆ กันมันเสียศักดิ์ศรีเหรอครับ ผมไม่เข้าใจ มันเสียความภูมิใจในการเกิดเป็นชายชาติชาตรีชายชาติบุรุษมากเหรอครับ" นายจิรัฏฐ์ กล่าว"กฎหมายที่เรากำลังพูดถึง ไม่ได้พูดถึงการแต่งงานเลย ไม่ได้หมายถึงการสมรส ไม่พูดถึงการหมั้น ไม่ได้พูดถึงทรัพย์สินอะไรทั้งนั้น มันแค่พูดว่าคนเท่ากันได้รึยัง แค่นี้เอง คือท่านจะยุ่งอะไรกับเขานักหนา มันหนักหัวใครผมอยากจะรู้ ปล่อยให้เขาแต่งงานกัน ปล่อยให้คนมันเท่ากันเนี่ย เขาจะแต่งงานกับใคร ท่านยุ่งอะไรด้วย เขาไม่เชิญท่านไปงานแต่งอยู่แล้ว" "ผมแค่อยากรู้ว่าการแต่งงานกันของเขาเนี่ย มันไปทำความเดือดร้อนให้ท่านตรงไหน เขาไม่เชิญท่านไปงานแต่งอยู่แล้ว ท่านไม่ต้องใส่ซองให้เขาหรอก"นายจิรัฎฐ์ ทองสุวรรณ์ ส.ส. พรรคก้าวไกล จ.ฉะเชิงเทรา เขต 4นอกจากพรรคก้าวไกลแล้ว พรรคเพื่อไทยก็เป็นอีกพรรคที่ประกาศชัดเจนว่าจะสนับสนุนร่างกฎหมายสมรสเท่าเทียมนางมุกดา พงศ์สมบัติ ส.ส. จ.ขอนแก่น พรรคเพื่อไทย ตัวแทนชาว อ.เขาสวนกวาง อ.อุบลรัตน์ อ.บ้านฝาง และ ต.บ้านค้อ ต.สำราญ ต.โนนท่อน ต.สาวะถี อ.เมืองขอนแก่น มองว่าร่างกฎหมายสมรสเท่าเทียมไม่ได้เกินเลยจากสิทธิที่กลุ่มคนเพศหลากหลายควรได้รับตามรัฐธรรมนูญ"ท่านประธานคะ ดิฉันกราบวิงวอนว่าความเป็นมนุษย์ต้องเท่าเทียมกัน สรีระร่างกายเป็นส่วนหนึ่งของโครงสร้าง แต่ขณะเดียวกันโครงสร้างของเรือนร่างหรือสิทธิที่เขาได้รับตามรัฐธรรมนูญอย่าแบ่งเลยนะคะ" นางมุกดา พงษ์สมบัติ กล่าว"สมรสเท่าเทียมันจะ(เป็น)ความเสมอภาคของความเป็นมนุษย์เท่านั้น ไม่ได้เรียกร้องอะไรที่กฎหมายกำหนดเลย แต่สิทธิต่างๆ ที่เขาได้รับมัน(ไม่)สอดคล้องกับภาวะปัจจุบัน โลกเปลี่ยนไป"
เฮลั่น! ร่าง พ.ร.บ. #สมรสเท่าเทียม ได้ไปต่อ สภาผ่านวาระ 1 พร้อมร่าง พ.ร.บ.คู่ชีวิต|วันนี้ (15 มิ.ย.) การประชุมสภาผู้แทนราษฎร มีการพิจารณาร่างกฎหมายที่อยู่ในความสนใจของประชาชนในประเด็นการให้สิทธิบุคคลที่มีความหลากหลายทางเพศดำรงสถานะคู่สมรส หรือ การสมรสเท่าเทียม โดยมีร่างกฎหมาย 4 ฉบับที่เข้าสู่การพิจารณา คือล่าสุด เมื่อเวลา 16.20 น. ที่ประชุมสภาผู้แทนราษฎร มีมติรับหลักการร่าง พ.ร.บ. แก้ไขประมวลกฎหมายแพ่งและพาณิชย์ #สมรสเท่าเทียม ด้วยคะแนนเสียงเห็นด้วย 210+2 = 212 เสียง ไม่เห็นด้วย 180 เสียง งดออกเสียง 12 เสียงนอกจากนี้ ยังมีมติรับหลักการร่างกฎหมายอีก 3 ฉบับที่เหลือด้วยเช่นกัน โดยผลการลงมติเป็นดังนี้หลังจากนี้จะมีการตั้งคณะกรรมาธิการวิสามัญ จำนวน 25 คน เพื่อร่วมกันพิจารณาร่างกฎหมายในรายละเอียดทั้งหมด ก่อนจะนำเสนอกลับเข้าไปพิจารณาในสภาผู้แทนราษฎร วาระ 2-3 ต่อไป
"ชัชชาติ" เซ็นประกาศ 9 ข้อ โรงเรียนในสังกัด กทม. ต้องปลอดกัญชา-กัญชง|ผู้ว่าฯ ชัชชาติ ลงนามประกาศโรงเรียนในสังกัด กทม. เป็นพื้นที่ปลอด "กัญชา-กัญชง" กำหนดมาตรการ 9 ข้อ วันนี้ (15 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร (กทม.) ได้ลงนามในประกาศ กทม. เรื่อง การเฝ้าระวังปัญหาที่เกิดจากการใช้กัญชาหรือกัญชงในนักเรียนโรงเรียนสังกัดกรุงเทพมหานคร โดยมีการกำหนดมาตรการเฝ้าระวัง 9 ประการ โดยมีใจความ ดังนี้ประกาศกรุงเทพมหานครเรื่อง การเฝ้าระวังปัญหาที่เกิดจากการใช้กัญชาหรือกัญชงในนักเรียนโรงเรียนสังกัดกรุงเทพมหานครโดยที่เป็นการสมควรกำหนดมาตรการป้องกันและฝ้าระวังปัญหาที่เกิดจากการใช้กัญชาหรือกัญชงในนักเรียนโรงเรียนสังกัดกรุงเทพมหานคร อาศัยอำนาจตามความในมาตรา 49 แห่งพระราชบัญญัติระเบียบบริหารราชการกรุงเทพมหานคร พ.ศ. 2528 จึงประกาศมาตรการและการเฝ้าระวังปัญหาที่เกิดจากการใช้กัญชาหรือกัญชงในนักเรียนโรงเรียนสังกัดกรุงเทพมหานคร ดังนี้ทั้งนี้ ตั้งแต่บัดนี้เป็นต้นไป
งงไปดิ! “ธรรมนัส” โพสต์โหวตหนุน #สมรสเท่าเทียม แต่ข้อมูลเผยไม่แสดงตนลงมติ|“ธรรมนัส” โพสต์โหวตหนุนร่าง พ.ร.บ.สมรสเท่าเทียม แต่ข้อมูลสภายืนยันไม่ได้แสดงตนร่วมลงมติร่างกฎหมายทั้ง 4 ฉบับผู้สื่อข่าวรายงานว่า ภายหลังจากที่ประชุมสภาผู้แทนราษฎรมีมติรับหลักการร่าง พ.ร.บ.สมรสเท่าเทียม ของพรรคก้าวไกล และร่างกฎหมายฉบับของรัฐบาล รวม 4 ฉบับ นั้น ร.อ.ธรรมนัส พรหมเผ่า หัวหน้าพรรคเศรษฐกิจไทย ได้โพสต์เฟซบุ๊ก ระบุว่า "วันนี้ผมและพี่น้องพรรคเศรษฐกิจไทย ร่วมโหวตสนับสนุน พ.ร.บ.สมรสเท่าเทียม เพราะ พ.ร.บ.นี้มีประโยชน์กับพี่น้องประชาชน เพราะทุกคนมีสิทธิ์ที่จะรักและสร้างครอบครัวอย่างเท่าเทียมกัน นี่คือสิทธิ์ที่มนุษย์ทุกคนควรมีครับสุดท้ายนี้ ผมขอแสดงความยินดีกับพี่น้องประชาชนทุกท่าน สิ่งใดที่ทำแล้วเป็นประโยชน์กับพี่น้องประชาชน ธรรมนัส พรหมเผ่าและพี่น้องทุกคนยินดีครับ"อย่างไรก็ตาม ข้อมูลรายงานการประชุมจากสำนักงานเลขาธิการสภาผู้แทนราษฎร พบว่า ร.อ.ธรรมนัส ไม่ได้แสดงตนร่วมลงมติในร่างกฎหมายทั้ง 4 ฉบับ
รัฐมนตรีสมศักดิ์ดีใจ สมรสเท่าเทียม-คู่ชีวิต ผ่านวาระแรก ลั่นต้องเสร็จใน 3 เดือน|นายสมศักดิ์ เทพสุทิน รัฐมนตรีว่าการกระทรวงยุติธรรม กล่าวเมื่อวันพฤหัสบดี (16 มิ.ย.) ว่ารู้สึกดีใจกับกลุ่มคนเพศหลากหลาย ที่สภาผู้แทนราษฎรลงมติรับร่างกฎหมายสมรสเท่าเทียมและคู่ชีวิตทั้ง 4 ฉบับไปพิจารณาในวาระต่อไป เพราะกลุ่มคนเหล่านี้จะได้รับความเสมอภาคและสิทธิขั้นพื้นฐานรัฐมนตรีรายนี้ ที่ดำรงตำแหน่งสมาชิกสภาผู้แทนราษฎร (ส.ส.) แบบบัญชีรายชื่อ ของพรรคพลังประชารัฐด้วย กล่าวว่า กระทรวงยุติธรรมทำเต็มที่และไม่มีเล่ห์กลทางการเมืองนายสมศักดิ์ กล่าวว่าแม้ตนไม่ไปเป็นกรรมาธิการวิสามัญเพื่อพิจารณาร่างกฎหมายทั้ง 4 ฉบับนี้ด้วยตัวเอง แต่กระทรวงก็ส่งตัวแทน คือ นายเกิดโชค เกษมวงศ์จิตร รองอธิบดีกรมคุ้มครองสิทธิและเสรีภาพ ซึ่งเป็นผู้ที่ทำงานด้านสิทธิของกลุ่มคนเพศหลากหลายโดยตรงนายสมศักดิ์ พูดต่อไปว่า ในฐานะที่กระทรวงยุติธรรม เป็นผู้เสนอกฎหมายมากที่สุด และเคยทำกฎหมายป้องกันการกระทำผิดซ้ำฯ เร็วที่สุดเพียง 21 วัน จึงอยากเสนอแนะในชั้นกรรมาธิการลดความเป็นพรรคการเมืองลง และเอาผลประโยชน์ของบุคคลหลากหลายทางเพศ เป็นตัวตั้ง เพราะหากจะนำเรื่องรายละเอียด มาถกเถียงกัน ก็จะทำให้ไม่ทันระยะเวลาสภา ที่เหลือเพียง 8 เดือนเท่านั้น เนื่องจากต้องเกี่ยวข้องกับกฎหมายอื่นถึง 68 ฉบับรัฐมนตรีว่าการกระทรวงยุติธรรม จึงอยากเรียกร้องอีกว่าอย่าติดกับดักเรื่องเวลา และถกเถียงในประเด็นเล็กน้อยที่ไม่ใช่แก่นแกนของเรื่อง"เราต้องช่วยกันทำให้กฎหมายมีชีวิต และต้องช่วยกันผลักดันให้ผ่าน ส.ส. ไปสู่การพิจารณาของ ส.ว.ให้ได้ โดยผมมองว่า ระยะเวลา 3 เดือนต้องเสร็จ เพื่อแสดงความจริงใจกับประชาชน โดยไม่ต้องอิงว่า เป็นกฎหมายของใคร ซึ่งต้องช่วยกันให้เสร็จ เพราะถ้าไม่ผ่าน กฎหมายนี้ ก็ไม่สามารถทำให้กลุ่มหลากหลายทางเพศ ได้ประโยชน์ ดังนั้น ขอให้ช่วยกับจับตา เพราะผมเข้าใจว่าบางคนไม่ต้องการให้มันจบ เพราะรู้ว่าจะไม่จบ แต่ต้องการลากยาว เอาไว้เป็นประเด็นทางการเมืองในวันข้างหน้า" นายสมศักดิ์ กล่าว
นายกโบว์ลิ่ง อาการดีขึ้น-เปลี่ยนห้องทำงาน บิ๊กแจ๊ส ฝากถึงคนทำ ระวังตัวลูกคุณให้ดี|นายกโบว์ลิ่ง ลูกชายบิ๊กแจ๊ส อาการดีขึ้น เปลี่ยนห้องทำงาน บิ๊กแจ็ส ประกาศคนทำให้ระวังตัวลูกคุณให้ดีร้อยตำรวจเอก ดร.ตรีลุพธ์ ธูปกระจ่าง (นายกโบว์ลิ่ง) นายกเทศมนตรีนครรังสิต จังหวัดปทุมธานี หลังจากที่วูบ มือเขียวสั่น วัดความดันสูง 180 กว่า มีอาการเบลอแทบไม่ได้สติ นำตัวส่งโรงพยาบาลต้องรักษาตัวที่โรงยาบาลถึง 2 วันจากนั้นได้รับการรักษาด้วยวิธีแพทย์ทางเลือก จาก พล.ต.ท.คำรณวิทย์ ธูปกระจ่าง นายก อบจ.ปทุมธานี จนมีอาการดีขึ้น สามารถเดินทางมาทำงานที่เทศบาลนครรังสิตตามปกติ โดยมีการเปลี่ยนห้องทำงานชั่ว คราวและระมัดระวังตัวเองมากขึ้นด้าน พล.ต.ท.คำรณวิทย์ กล่าวว่า “ทางด้านสุขภาพให้แพทย์ที่ไหนตรวจก็ปกติ เพียงแต่ศาสตร์ทางด้านสมุนไพรของผมบอกว่าผิดปกติ เพราะเคี้ยวสมุนไพรตัวนี้ไปแล้วลิ้นเปลี่ยนเป็นสีดำ แต่คนอื่นไม่เป็น แสดงว่าจะต้องไปเจอสารปนเปื้อน ส่วนใครจะมาวางยาให้ทานนั้น ผมไม่รู้ แต่ผมไม่แจ้งความและไม่มีความจำเป็นจะต้องเอาคนที่ทำมาลงโทษ ผมก็ต้องระวังลูกผม ซึ่งใครที่ทำลูกผมก็ต้องขอให้ระวังลูกคุณด้วยซึ่งอาการแบบนี้หากช้าไปซัก 15 นาที สมองเขาอาจจะไม่กลับมาเป็นเหมือนเดิม เพราะว่าสมองเขาขาดออกซิเจนนานเกินไป ทำให้เนื้อสมองตายไปส่วนหนึ่ง ผมจึงให้ศาสตร์ของผมรักษาด้วยการสะกิดเอาเลือดดีไปเลี้ยงสมองให้ดีขึ้นมา หากเกิดเหตุการณ์แบบนี้ในเวลากลางคืน ไม่มีใครเห็น เขาอาจวูบและตายไปแล้วซึ่งแพทย์อาจจะลงความเห็นว่าหัวใจและสมองขาดเลือดเฉียบพลัน หลังจากนี้ในวันเสาร์นี้ผมก็จะต้องรักษาเขาอีกครั้งเพื่อให้เลือดไปเลี้ยงสมองละหัวใจ เพราะตอนนี้เลือดไปเลี้ยงสมองก็ยังไม่ 100 เปอร์เซ็นต์ แต่ตอนนี้เขาก็สามารถกลับมาทำงานได้แล้ว”
เศรษฐกิจไทยยันโหวตสมรสเท่าเทียมเพื่อประชาชน ไม่มีนัยถึงศึกซักฟอก|หลังจากสภาผู้แทนราษฎรมีมติรับหลักการในวาระที่ 1 เมื่อวันพุธ (15 มิ.ย.) ของร่างกฎหมายทั้ง 4 ฉบับ ที่มีลักษณะเดียวกันคือให้สิทธิการแต่งงานและสร้างครอบครัวของคู่รักเพศเดียวกันเหมือนกับคู่รักเพศตรงข้าม ได้แก่นายไผ่ ลิกค์ เลขาธิการพรรคเศรษฐกิจไทย และ ส.ส.กำแพงเพชร ให้สัมภาษณ์กับทีมข่าว Sanook News ว่าเป็นไปตามที่ประชุมพรรคที่เห็นใจคนที่ต้องการรับร่างกฎหมายและจะได้ประโยชน์จากร่างกฎหมายฉบับนี้ เราไม่ควรผลักให้กลุ่มผู้มีความหลากหลายทางเพศเป็นพลเมืองชั้นสองของประเทศ อีกทั้งการพิจารณาเมื่อวานนี้เป็นเพียงวาระ 1 ซึ่งยังเหลืออีก 2 วาระกว่าออกมาเป็นกฎหมาย การจะไปเตะตัดขาตั้งแต่ต้น โดยยังไม่เอามาพิจารณาดูรายละเอียดหรือปรับแก้ก็เป็นเรื่องไม่ถูกต้องเลขาธิการพรรคเศรษฐกิจไทยรายนี้ กล่าวต่อไปว่า ขณะเดียวกัน การให้สิทธิการแต่งงานกลุ่มคู่รักเพศเดียวกันยังมีประโยชน์ทางด้านเศรษฐกิจ หากกฎหมายนี้ประกาศใช้ ชาวโลกก็จะเห็นว่าประเทศไทยเปิดกว้าง และไม่ได้มีอคติกับความหลากหลายทางเพศอย่างแท้จริง น่าจะสามารถกระตุ้นการท่องเที่ยวได้อีกมาก คู่รักหลายคู่อาจจะอยากมาแต่งงานหรือฮันนีมูนที่ประเทศไทยก็เป็นได้ แต่ทั้งนี้เรื่องที่พรรคเศรษฐกิจไทยให้ความสำคัญกับประเด็นนี้มากกว่าคือเรื่องสิทธิเลขาธิการพรรคเศรษฐกิจไทย เสริมว่า พรรคมองความเท่าเทียมของมนุษย์ว่า เขาชอบแบบไหน เขาก็ควรจะได้รักแบบนั้น ส.ส.ส่วนใหญ่ในพรรคเห็นด้วยกับกฎหมายทั้ง 4 ฉบับและยังไม่ถึงเวลาว่าจะตัดสินใจว่าร่างกฎหมายฉบับไหนดีกว่ากัน เพราะตอนนี้เป็นเหมือนแค่บันไดก้าวแรกยังต้องมีการปรับปรุงกฎหมายในก้าวต่อๆ ไป"ทุกวันนี้กลุ่มเพศสภาพสมัครงานก็ยาก ถ้าเขามีความรักจะแต่งงาน ทำไมไม่ให้เขาบ้าง...เขาชอบแบบไหนก็ควรได้รักแบบนั้น" นายไผ่ ลิกค์ เลขาธิการพรรคเศรษฐกิจไทยกล่าวนายไผ่ ย้ำว่า ร.อ.ธรรมนัส พรหมเผ่า หัวหน้าพรรค พูดเสมอว่า พรรคเราออกจากพลังประชารัฐ มาทำงานเคียงข้างประชาชน สิ่งที่ประชาชนต้องการ เราฝืนไม่ได้ พวกเขาต้องมีพื้นที่ แต่ไม่อยากให้โยงว่าเป็นการเมือง เป็นการโหวตเชิงสัญลักษณ์ก่อนจะมีการอภิปรายไม่ไว้วางใจ เพราะถ้ากลัวเรื่องโหวตนี้จะสะท้อนถึงอภิปรายไม่ไว้วางใจ เราต้องไม่โหวตให้ประชาชน ให้กับเรื่องที่เป็นประโยชน์กับประชาชนเลยหรือ?
ศาลสั่งให้เมีย-ลูก "สมัคร สุนทรเวช" ชดใช้ กทม. 587 ล้าน คดีรถ-เรือดับเพลิง|ศาลปกครองสูงสุด ยืนตามปกครองกลาง พิพากษาสั่งเมีย-ลูก “สมัคร”อดีตผู้ว่าฯ กทม. ชดใช้ 587ล้าน กรณีจัดซื้อรถ-เรือดับเพลิงศาลปกครองสูงสุด ศาลอ่านคำพิพากษายืนตามคำพิพากษาศาลปกครองกลาง ให้คุณหญิงสุรัตน์ สุนทรเวช ภรรยานายสมัคร สุนทรเวช อดีตผู้ว่าราชการกรุงเทพมหาคร, นางกาญจนากร ไชยลาภ และ นางกานดาภา มุ่งถิ่น ทายาทมรดกของนายสมัคร ต้องร่วมกันชดใช้ค่าเสียหายให้แก่กรุงเทพมหานครกรณีที่นายสมัครกระทำความผิดเกี่ยวกับการจัดซื้อรถ-เรือดับเพลิง หลังสำนักงานป้องกันและปราบปรามการทุจริตแห่งชาติ (ป.ป.ช.) ชี้มูลความผิดว่าร่วมกันกับ บริษัท สไตเออร์ เดมเลอร์ พุค สเปเชียล ฟาห์รซอยก์ จํากัด ของประเทศออสเตรีย กำหนดราคาซื้อขายให้สูงเกินจริง โดยศาลปกครองสูงสุดให้เหตุผลว่า เมื่อนายสมัคร เป็นผู้บังคับบัญชาสูงสุดของกรุงเทพมหานคร และเป็นผู้มีอำนาจอนุมัติสั่งซื้อฯ จึงควรต้องรับผิดต่อกรุงเทพมหานคร ในอัตราร้อยละ 30 ของมูลค่าความเสียหายจากเงินจำนวน 1,958,600,000 บาท คิดเป็นเงินที่ต้องรับผิด 587,580,000 บาท และเมื่อความรับผิดอันเกิดจากการกระทำละเมิดของนายสมัครต่อผู้ฟ้องคดีเป็นความรับผิดเกี่ยวกับทรัพย์สินเป็นเงิน มิใช่ความรับผิดซึ่งตามกฎหมายหรือว่าโดยสภาพแล้วเป็นการเฉพาะตัวของนายสมัครผู้ตายโดยแท้ ดังนั้นทายาทโดยธรรมของนายสมัครทั้งสามคน จึงต้องรับผิดชดใช้ค่าสินไหมทดแทนเป็นเงินจำนวนดังกล่าวให้แก่กรุงเทพมหานคร โดยให้ชดใช้ค่าสินไหมทดแทน ภายใน 60 วัน นับแต่วันที่คดีถึงที่สุด ทั้งนี้ หากคดีที่กรุงเทพมหานครฟ้อง บริษัทสไตเออร์ฯ ต่อศาลทรัพย์สินทางปัญญาและการค้าระหว่างประเทศขอให้เพิกถอนสัญญาซื้อขายเรียกทรัพย์คืน โดยศาลมีคำพิพากษาถึงที่สุดให้คู่กรณีกลับคืนสู่ฐานะเดิม หรือคณะอนุญาโตตุลาการระหว่างประเทศของ ICC มีคำวินิจฉัยชี้ขาดให้คู่กรณีตกลงกันด้วยดีทำให้ค่าความเสียหายลดลงเพียงใด ก็ให้ทายาทโดยธรรมของนายสมัครทั้งสามคนรับผิดตามอัตราส่วนตามที่ศาลกำหนดให้นายสมัคร รับผิดชอบเพียงนั้น แต่ต้องรับผิดไม่เกินทรัพย์มรดกของนายสมัคร ที่ตกทอดแก่ตนและให้คืนค่าธรรมเนียมศาลบางส่วนตามส่วนของการชนะคดีในชั้นศาลปกครองกลางและในชั้นศาลปกครองสูงสุดแก่กรุงเทพมหานคร
ทีมเศรษฐกิจพรรคไทยสร้างไทย จวกรัฐเก็บภาษีหุ้น ฉุดเครื่องยนต์ตลาดลงทุนพัง!|ท่ามกลางภาวะเศรษฐกิจถดถอย กระทรวงการคลังเตรียมเสนอคณะรัฐมนตรีเก็บภาษีขายหุ้น (Financial Transaction Tax) 0.1% โดยชี้แจงว่ายกเว้นมาตั้งแต่ปี 2534 และจะให้ระยะเวลา 90 วันหลังประกาศในพระราชกฤษฎีกา เพื่อให้โบรกเกอร์ทำระบบข้อมูลและนำส่งภาษีให้กับกรมสรรพากรด้าน สุพันธุ์ มงคลสุธี หัวหน้าทีมเศรษฐกิจพรรคไทยสร้างไทย และอดีตประธานกรรมการสภาอุตสาหกรรมแห่งประเทศไทย ให้สัมภาษณ์กับทีมข่าว Sanook News ว่า ตอนนี้เครื่องยนต์ทางเศรษฐกิจของประเทศหลายตัวยังไม่สามารถกลับมาขับเคลื่อนได้เต็มที่ ไม่ว่าจะเป็นการเกษตร, การท่องเที่ยว, และอุตสาหกรรม ส่วนการใช้จ่ายของภาครัฐไม่ได้ตอบโจทย์ให้เกิดการหมุนเวียนของเงินไปยังเศรษฐกิจระดับฐานราก แต่ตลาดทุนเป็นเครื่องยนต์อีกตัวที่กำลังฟื้นตัว แม้จะยังไม่เติบโตมากนัก แต่ก็ถือว่าแข็งแกร่งที่สุดถ้าเทียบกับประเทศอื่นๆ ในเอเชียตะวันออกเฉียงใต้ เนื่องจากตลาดหลักทรัพย์ไทยแอคทีฟและมีเงื่อนไขที่เอื้อต่อการลงทุนดังนั้น หากออกมาตรการเก็บภาษีขายหุ้นซึ่งเป็นตลาดที่มีความอ่อนไหวสูง อาจจะส่งผลต่อความมั่นใจของนักลงทุนและสถาบันการลงทุนต่างๆ เขาอาจจะดึงเงินกลับได้อย่างรวดเร็ว และอาจทำให้ตลาดทุนไทยปรับตัวลงอย่างรวดเร็ว ซึ่งในช่วงที่เศรษฐกิจไม่ดีซื้อขายน้อย การเก็บภาษีตอนนี้ก็จะได้รายได้น้อย ไม่กี่หมื่นล้านบาท แต่อาจจะทำให้มูลค่าการลงทุนในตลาดลดลงไปเกือบแสนล้านบาท สุพันธุ์เสนอว่า ควรจะเริ่มภาษีเก็บปีหน้า รอให้เศรษฐกิจดีหรือกลับมาฟื้นตัวอย่างเต็มที่ก่อน เพราะเชื่อว่าต่อให้มีช่วงเวลา 90 วัน เศรษฐกิจก็ยังฟื้นตัวกลับมาไม่ทัน"ช่วงเศรษฐกิจดี จะเก็บภาษีไม่มีใครว่า แต่ช่วงนี้เศรษฐกิจไม่ดี ความหวั่นไหวของตลาดทุนเริ่มสูงขึ้น เห็นได้จากตลาดต่างประเทศตกเกือบ 30% บ้านเรายังตกน้อยมาก หากมีเชื้อทำให้คนไม่มั่นใจ คนมันไปแล้วจะดึงกลับมาไม่ใช่ง่าย แล้วถ้าจะบอกว่าเก็บภาษีวันนี้ พรุ่งนี้ไม่เก็บ ก็ไม่ใช่เล่นขายของ" สุพันธุ์ กล่าวทั้งนี้ สุพันธุ์ กล่าวว่า รัฐบาลควรต้องหาวิธีการหารายได้ใหม่ โดยการใช้เงินที่กู้มาไปลงทุนกับเครื่องยนต์ทางเศรษฐกิจตัวอื่นๆ เช่น เปิดประเทศกระตุ้นการท่องเที่ยว ส่งเสริมการเกษตรให้มีผลผลิตที่มากขึ้นและคุณภาพที่ดีขึ้น เพื่อการส่งออกและตอบโจทย์วิกฤติอาหารโลกตอนนี้ ไม่ใช่แจกเงินแล้วจมหายลงไปในน้ำ แล้วใช้วิธีหารายได้ที่เป็นการซ้ำเติมประชาชน
"ไผ่ ลิกค์" ยัน พรรคเศรษฐกิจไทยโหวต #สมรสเท่าเทียม เพื่อประชาชน ไม่เกี่ยวศึกซักฟอก|หลังจากสภาผู้แทนราษฎรมีมติรับหลักการในวาระที่ 1 ของร่างกฎหมายทั้ง 4 ฉบับที่มีลักษณะเดียวกันคือให้สิทธิการแต่งงานและสร้างครอบครัวของคู่รักเพศเดียวกัน เหมือนกับคู่รักเพศตรงข้าม ได้แก่ ร่างพระราชบัญญัติคู่ชีวิตที่เสนอโดยคณะรัฐมนตรี, ร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ที่เสนอโดยคณะรัฐมนตรี, ร่างพระราชบัญญัติคู่ชีวิตที่เสนอโดยพรรคประชาธิปัตย์, และร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ที่เสนอโดยพรรคก้าวไกล ซึ่งเป็นร่างกฎหมายของฝ่ายค้านฉบับเดียว และได้รับคะแนนโหวตเห็นด้วย 212 เสียง ไม่เห็นด้วย 180 เสียง งดออกเสียง 12 เสียง โดยมีคะแนนโหวตเห็นด้วยจากพรรคเศรษฐกิจไทย 12 เสียงไผ่ ลิกค์ เลขาธิการ พรรคเศรษฐกิจไทย และ ส.ส.กำแพงเพชร ให้สัมภาษณ์กับทีมข่าว Sanook News ว่า เป็นไปตามที่ประชุมพรรคที่เห็นใจคนที่ต้องการรับร่างกฎหมายและจะได้ประโยชน์จากร่างกฎหมายฉบับนี้ เราไม่ควรผลักให้กลุ่มผู้มีความหลากหลายทางเพศเป็นพลเมืองชั้นสองของประเทศ อีกทั้งการพิจารณาเมื่อวานนี้เป็นเพียงวาระ 1 ซึ่งยังเหลืออีก 2 วาระกว่าออกมาเป็นกฎหมาย การจะไปเตะตัดขาตั้งแต่ตั้น โดยยังไม่เอามาพิจารณาดูรายละเอียดหรือปรับแก้ก็เป็นเรื่องไม่ถูกต้องขณะเดียวกัน การให้สิทธิการแต่งงานกลุ่มคู่รักเพศเดียวกันยังมีประโยชน์ทางด้านเศรษฐกิจ หากกฎหมายนี้ประกาศใช้ ชาวโลกก็จะเห็นว่าประเทศไทยเปิดกว้าง และไม่ได้มีอคติกับความหลากหลายทางเพศอย่างแท้จริง น่าจะสามารถกระตุ้นการท่องเที่ยวได้อีกมาก คู่รักหลายคู่อาจจะอยากมาแต่งงานหรือฮันนีมูนที่ประเทศไทยก็เป็นได้ แต่ทั้งนี้เรื่องที่พรรคเศรษฐกิจไทยให้ความสำคัญกับประเด็นนี้มากกว่าคือเรื่องสิทธิพรรคมองความเท่าเทียมของมนุษย์ว่า เขาชอบแบบไหน เขาก็ควรจะได้รักแบบนั้น ส.ส.ส่วนใหญ่ในพรรคเห็นด้วยกับกฎหมายทั้ง 4 ฉบับและยังไม่ถึงเวลาว่าจะตัดสินใจว่าร่างกฎหมายฉบับไหนดีกว่ากัน เพราะตอนนี้เป็นเหมือนแค่บันไดก้าวแรกยังต้องมีการปรับปรุงกฎหมายในก้าวต่อๆ ไป“ทุกวันนี้กลุ่มเพศสภาพสมัครงานก็ยาก ถ้าเขามีความรักจะแต่งงาน ทำไมไม่ให้เขาบ้าง...เขาชอบแบบไหนก็ควรได้รักแบบนั้น” เลขาธิการพรรคเศรษฐกิจไทยกล่าวทั้งนี้ ไผ่ ย้ำว่า ร.อ.ธรรมนัส พรหมเผ่า หัวหน้าพรรค พูดเสมอว่า พรรคเราออกจากพลังประชารัฐ มาทำงานเคียงข้างประชาชน สิ่งที่ประชาชนต้องการ เราฝืนไม่ได้ พวกเขาต้องมีพื้นที่ แต่ไม่อยากให้โยงว่าเป็นการเมือง เป็นการโหวตเชิงสัญลักษณ์ก่อนจะมีการอภิปรายไม่ไว้วางใจ เพราะถ้ากลัวเรื่องโหวตนี้จะสะท้อนถึงอภิปรายไม่ไว้วางใจ เราต้องไม่โหวตให้ประชาชน ให้กับเรื่องที่เป็นประโยชน์กับประชาชนเลยหรือ?
เผยภาพ "ประยุทธ์-ชัชชาติ" พบกันครั้งแรก! นายกฯ กล่าวต้อนรับกลางวง ศบค.|วันนี้ (17 มิ.ย.) เมื่อเวลา 09.30 น. ที่ตึกสันติไมตรี ทำเนียบรัฐบาล พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เป็นประธานการประชุมคณะกรรมการบริหารสถานการณ์การแพร่ระบาดของโรคไวรัสโคโรนา 2019 (โควิด-19) ครั้งที่ 9/2565 หรือ ศบค.ชุดใหญ่ โดยมีรองนายกรัฐมนตรี รัฐมนตรี และผู้แทนหน่วยงานที่เกี่ยวข้องเข้าร่วม รวมถึง นายชัชชาติ สิทธิพันธุ์ ผู้ว่าราชการกรุงเทพมหานคร เข้าร่วมประชุมเป็นครั้งแรกทั้งนี้ ก่อนการประชุม ศบค.ชุดใหญ่ในวันนี้นั้น พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย เป็นผู้พานายชัชชาติ พร้อมด้วย นายปรเมศวร์ งามพิเชษฐ์ นายกเมืองพัทยา เข้าพบนายกรัฐมนตรี ที่ห้องสีเหลือง ตึกสันติไมตรี หลังรับตำแหน่งอย่างเป็นทางการ โดยมีนายวิษณุ เครืองาม รองนายกรัฐมนตรี เข้าร่วมพูดคุยหารือด้วย โดยใช้เวลาอยู่ประมาณ 20 นาทีมีรายงานว่า บรรยากาศในการพูดคุยเป็นไปอย่างเป็นกันเอง ทั้งในส่วนของ พล.อ.ประยุทธ์ พล.อ.อนุพงษ์ และนายชัชชาติ ได้พูดคุยแลกเปลี่ยนความคิดเห็นกัน ก่อนที่นายกฯ จะเชิญทุกคนเข้าห้องประชุม ศบค. ยกเว้น นายวิษณุ ที่ติดภารกิจงานนอกทำเนียบรัฐบาลและทันทีที่เข้าห้องประชุม ศบค. พล.อ.ประยุทธ์ กล่าวต้อนรับนายชัชชาติและนายปรเมศวร์ ซึ่งทั้ง 2 คนลุกขึ้นสวัสดีผู้เข้าร่วมประชุมในห้อง พร้อมกับได้รับการปรบมือต้อนรับทั้ง 2 คนอย่างเป็นทางการด้วย
เฮ! ศบค.ไฟเขียวถอดหน้ากากในที่โล่ง เปิดสถานบันเทิงได้ถึงตี 2 เริ่มตั้งแต่ 1 ก.ค.|วันนี้ (17 มิ.ย.) แหล่งข่าวซึ่งเป็นหนึ่งในกรรมการบริหารสถานการณ์การแพร่ระบาดของโรคไวรัสโคโรนา 2019 (โควิด-19) หรือ ศบค.ชุดใหญ่ เปิดเผยภายหลังการประชุม ศบค.ชุดใหญ่ ว่า ที่ประชุมเห็นชอบตามที่กระทรวงการท่องเที่ยวและกีฬาเสนอขอยกเลิกหนังสือ ตม.6 ยกเลิกไทยแลนด์พาส ซึ่งนักท่องเที่ยวต่างชาติไม่ต้องกรอกไทยแลนด์พาสก่อนเข้าประเทศ และถอดหน้ากากอนามัยได้ในบางพื้นที่ โดยเน้นว่าอยู่ที่ความสมัครใจของแต่ละบุคคล โดยเฉพาะในที่โล่ง และนักกีฬาที่ออกกำลังกายสามารถถอดหน้ากากอนามัยได้ ทั้งนี้ มีผลตั้งแต่วันที่ 1 ก.ค.เป็นต้นไปส่วนเรื่องวัคซีนจะให้ทางสายการบินเป็นผู้ตรวจแทน อย่างไรก็ตาม สำหรับพนักงานให้บริการสมควรที่จะให้ใส่หน้ากากอนามัยต่อไป รวมถึงการจัดงาน เช่น คอนเสิร์ต ที่มีผู้ร่วมงานเกินกว่า 2,000 คน ให้ขออนุญาตก่อน และยังต้องสวมหน้ากากอนามัยนอกจากนี้ ที่ประชุมยังมีมติให้ขยายระยะเวลาเปิดสถานบันเทิงไปถึงเวลา 02.00 น. ส่วนโรงแรมที่มีนักท่องเที่ยวพักอาศัยจากเดิมที่ห้ามขายเครื่องดื่มแอลกอฮอล์ตั้งแต่เวลา 14.00 - 17.00 น. นั้น ได้มีการปลดล็อกแล้ว โดยจะมีผลในวันที่ 1 ก.ค. เช่นกัน ขณะเดียวกันได้มีการประกาศให้พื้นที่ 77 จังหวัดเป็นพื้นที่สีเขียวด้วย
"ธรรมนัส" ตัดพ้อ! รู้ดีว่าทำอะไรก็ผิด ทำดีแค่เสมอตัว ยืนยันหนุน #สมรสเท่าเทียม|เมื่อเย็นวานนี้ (16 มิ.ย.) ร.อ.ธรรมนัส พรหมเผ่า หัวหน้าพรรคเศรษฐกิจไทย โพสต์คลิปวิดีโอผ่านเพจเฟซบุ๊ก “ธรรมนัส พรหมเผ่า” โดยมีความยาวประมาณ 4 นาที พร้อมข้อความที่ระบุว่า “ผมทราบดีว่าการเป็นธรรมนัส ทำอะไรก็ผิดไปหมดทำดีก็แค่เสมอตัว แต่อยากให้สื่อดูข้อเท็จจริงประเด็นการโหวตสมรสเท่าเทียมด้วย อย่าเบี่ยงประเด็นว่าผมนั้นไม่สนับสนุน พ.ร.บ.สมรสเท่าเทียม ซึ่งมติของพรรคเศรษฐกิจไทยก็ลงว่าให้สนับสนุนร่างของพรรคก้าวไกลให้เป็นร่างหลัก แล้วท่านเห็นหรือไม่ว่าผมนั้นโหวต ไม่เห็นด้วย กับร่างของรัฐบาล”ขณะที่ในช่องอสดงความคิดเห็นใต้โพสต์ดังกล่าว ผู้กองธรรมนัส ยังพิมพ์แสดงความคิดเห็นเพิ่มเติมเอาไว้ด้วยว่า "หรือเพราะผมไม่โหวตให้รัฐบาลถึงมีการทำข่าวแบบนี้ครับ?"ทั้งนี้ การโพสต์ดังกล่าวเกิดขึ้นหลังจากที่ ร.อ.ธรรมนัส โพสต์เฟซบุ๊กเมื่อเย็นวันที่ 15 มิ.ย. ที่ผ่านมา หลังทราบมติสภาผู้แทนราษฎรว่าเสียงส่วนใหญ่โหวตรับหลักการของร่าง พ.ร.บ.แก้ไขเพิ่มเติมประมวลกฎหมายแพ่งและพาณิชย์ หรือที่รู้จักกันในชื่อของร่าง พ.ร.บ.สมรสเท่าเทียม ซึ่งนำเสนอโดย ส.ส.ธัญวัจน์ กมลวงศ์วัฒน์ พรรคก้าวไกล ว่า ตนและพรรคเศรษฐกิจไทย ร่วมโหวตสนับสนุนร่างกฎหมายฉบับดังกล่าวแต่เมื่อผู้สื่อข่าวตรวจสอบผลการลงมติ กลับพบว่า ผู้กองธรรมนัสไม่ได้แสดงตนเป็นองค์ประชุมและไม่ได้โหวตให้กับร่างกฎหมายฉบับดังกล่าว ซึ่งเจ้าตัวชี้แจงว่า ติดภารกิจประชุมกับตัวแทนภาคของพรรค ที่ที่ทำการพรรค ทำให้กลับมาโหวตไม่ทัน แต่ทันโหวตว่าจะเอาร่างของรัฐบาลหรือร่างของพรรคก้าวไกลเป็นหลัก ซึ่งตนและพรรคก็โหวตไปตามทิศทางที่กำหนด จึงไม่มีประเด็นว่าพรรคไม่เห็นชอบ และมีหลักฐานชัดเจนว่า เมื่อกลับมา ตนก็โหวตให้ร่างของพรรคก้าวไกลเป็นหลัก“ผมกลับเข้าทันพอดี มีชื่อปรากฏว่า ไม่เห็นด้วยกับร่างของคณะรัฐมนตรี (ครม.) เป็นร่างหลัก ดังนั้น สื่อบางสำนักพยายามจับโป๊ะแตก ถือเป็นการเข้าใจผิด” ร.อ.ธรรมนัส กล่าวชี้แจงเมื่อวันก่อน
แอมเนสตี้ ชวนส่งจดหมายถึง รมว.ยุติธรรม จี้ปล่อยตัว 3 นักกิจกรรมอดอาหารในคุก|แอมเนสตี้ อินเตอร์เนชั่นแนล องค์กรด้านสิทธิมนุษยชน เชิญชวนให้สมาชิก นักกิจกรรม และผู้สนับสนุน ส่งจดหมายถึงรัฐมนตรีว่าการกระทรวงยุติธรรม นายสมศักดิ์ เทพสุทิน เพื่อปล่อยตัวนักกิจกรรม 3 คน ที่ถูกคุมขัง ที่กำลังอดอาหารเพื่อประท้วงการคุมขังดังกล่าว นักกิจกรรมทั้ง 3 คนดังกล่าว คือ บุ้ง-เนติพร เสน่ห์สังคม, ใบปอ-ณัฐนิช ดวงมุสิทธิ์ และตะวัน-ทานตะวัน ตัวตุลานนท์ ซึ่ง 2 คนแรกยังอยู่ระหว่างการควบคุมตัวในเรือนจำมาตั้งแต่ 3 พ.ค. และเริ่มอดอาหารเมื่อวันที่ 2 มิ.ย. ที่ผ่านมา ขณะที่ตะวัน เคยอดอาหารประท้วงนาน 36 วัน จนศาลอนุญาตให้ปล่อยตัวออกมา แต่ยังไม่ได้รับอนุญาตให้ออกนอกบ้านพัก ยกเว้นไปพบแพทย์"เรามีความกังวลว่ารัฐบาลไทยกำลังควบคุมตัวผู้คนโดยพลการ จากการที่นักกิจกรรมทั้งสามคนได้ใช้สิทธิมนุษยชนของตนโดยสงบ การดำเนินคดีอาญาของรัฐต่อทั้งสามคนอาจส่งผลให้พวกเขาได้รับโทษจำคุกหลายสิบปีหรืออาจถึงตลอดชีวิต และยังถูกปฏิเสธที่จะได้รับสิทธิในการประกันตัว รัฐยังคงใช้วิธีการในการกำหนดเงื่อนไขประกันตัวที่เข้มงวดจนเกินกว่าเหตุต่อผู้คนจำนวนมาก" แอมเนสตี้ ระบุนอกจากนี้ แอมเนสตี้ยังเรียกร้องให้รัฐบาลไทยปฏิบัติตามพันธกรณีด้านสิทธิมนุษยชนระหว่างประเทศ ที่รัฐบาลไทยสัญญาว่าจะคุ้มครองเสรีภาพในการแสดงออกและการชุมนุมโดยสงบ ทั้งยังเรียกร้องให้ลดการควบคุมตัวระหว่างรอพิจารณาคดีให้น้อยที่สุดด้วยส่วนแบบฟอร์มและเนี้อหาสามารถเข้าไปอ่านได้ในเว็บไซต์ของแอมเนสตี้ตามลิงก์นี้ คลิก
ยังแข็งแกร่ง! "ชัชชาติ" วิ่งลุยฝนลงพื้นที่โรงขยะอ่อนนุช รับเรื่องร้องเรียนกลิ่นเหม็น|วันนี้ (17 มิ.ย.) ที่โรงงานกำจัดมูลฝอยชุมชนเพื่อผลิตพลังงาน ซอยอ่อนนุช 86 เขตประเวศ มีกลุ่มประชาชนที่อาศัยอยู่ในละแวกโรงงานกำจัดมูลฝอย เดินทางมาเพื่อยื่นหนังสือร้องเรียนถึงผลกระทบที่ได้รับจากการดำเนินงานของโรงงานกำจัดมูลฝอย หลังจากที่ทราบว่านายชัชชาติ สิทธิพันธุ์ ผู้ว่าราชการกรุงเทพมหานคร จะลงพื้นที่ภายหลังเสร็จจากการร่วมประชุม ศบค. ที่ทำเนียบรัฐบาลน.ส.สมฤทัย ตัวแทนชาวบ้าน อาศัยอยู่ที่หมู่บ้านอิมพีเรียล เขตประเวศ ซึ่งเป็นบุคคลที่ได้รับผลกระทบจากการดำเนินงานของโรงงานกำจัดมูลฝอย กล่าวว่า เอาตรงๆ คือไม่อยากให้โรงงานอยู่ใกล้กับหมู่บ้านของเรา วันนี้เป็นโอกาสที่ดีมากที่ผู้ว่าฯ กทม.มา เพราะบริเวณนี้มันเป็นอุตสาหกรรมขยะไปแล้ว แต่เราได้รับความเดือดร้อนจริงๆ“ป้าอยู่ตรงนี้มา 20 ปีแล้ว เรากังวลเรื่องความปลอดภัยของถังแก๊สที่ไม่รู้ว่าจะระเบิดหรือไม่ แล้วใครจะมารับรองเรา และเรื่องของกลิ่นเหม็น ช่วงเวลาที่เครื่องจักรทำงาน อยู่บ้านแทบไม่ได้” น.ส.สมฤทัย กล่าวต่อมาเมื่อผู้ว่าฯ กทม. เดินทางมาถึง ตัวแทนชาวบ้านอธิบายถึงปัญหาที่เกิดขึ้นว่า ขณะนี้มี 54 หมู่บ้านที่ได้รับผลกระทบในพื้นที่เขตประเวศ, สวนหลวง, ลาดกระบัง และราชาเทวะ ฯลฯ โดยมีทั้งขยะเปียก และขยะติดเชื้อ ซึ่งมีกลิ่นที่แตกต่างกัน สิ่งได้รับผลกระทบ คือ เรื่องกลิ่น, เรื่องเสียง, ควัน, เรื่องความปลอดภัยจากถังแก๊สของโรงงาน รวมถึงผลกระทบต่อสุขภาพอนามัยจนคนในชุมชนล้มป่วยภายหลังจากที่ได้พูดคุยถึงปัญหาและผลกระทบ นายชัชชาติ และกลุ่มชาวบ้าน เดินเท้าไปดูพื้นที่ต่างๆ ในโรงงาน ขณะเดียวกับที่มีฝนตกลงมา ประกอบกับนายชัชชาติจะต้องรีบไปปฏิบัติภารกิจต่อ จึงเดินกึ่งวิ่งไปยังบ้านของชาวบ้านเพื่อตรวจสอบนายชัชชาติ กล่าวว่า จากที่ดูก็พอมีลู่ทางในการแก้ปัญหา คงต้องหาทางออกที่ยอมรับได้ทุกฝ่าย ซึ่งความปลอดภัยรวมถึงสุขภาพของประชาชนต้องมาเป็นอันดับหนึ่งอยู่แล้ว ทางเทคนิคมันน่าจะมีทางออก แต่ต้องทำให้ชาวบ้านรับได้ด้วย ซึ่งก็ต้องรับฟังกันด้วยเหตุผล จะพยายามแก้ให้ได้ ขอเป็นกำลังใจให้ทุกคนนอกจากนี้ นายชัชชาติ ยังระบุว่า ต้องโฟกัสเรื่องกลิ่นเป็นอันดับแรก การแก้ปัญหาไม่ต้องรอคณะกรรมการก็ได้ แต่ต้องมีคณะกรรมการมาตรวจสอบในภายหลัง จะดำเนินการตามมาตรฐานให้ดี ส่วนที่ชาวบ้านกังวลเรื่องกรรมการไม่ครอบคลุม นายชัชชาติ กล่าวว่า เรื่องกรรมการต้องเอาตัวจริงมา เรื่องนี้หลอกกันไม่ได้ เพราะใครมาก็ได้กลิ่น เป็นเรื่องปัจจุบันไม่ใช่เรื่องอนาคต เรื่องเวลาไม่ใช่ประเด็น ประเด็นคือแก้ปัญหาครบถ้วนหรือไม่นายชัชชาติ ยังกล่าวอีกด้วยว่า พื้นที่โรงงานที่มีอยู่กว่า 500 ไร่ ในอนาคตมีแนวความคิดว่าอยากทำเป็นสวนป่า เมื่อชาวบ้านได้ยินต่างปรบมือ และพูดว่า “I Love You”
"บิ๊กตู่" พอใจ ขายสลากดิจิทัล แก้หวยแพงได้เป็นรูปธรรม|นายกฯ พอใจภาพรวมจำหน่ายสลากดิจิทัล ชี้แก้สลากแพง ได้อย่างเป็นรูปธรรม เตือนประชาชนให้มีสติในการซื้อนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า การจำหน่ายสลากดิจิทัล งวดวันที่ 1 กรกฎาคม 2565 ซึ่งขายเป็นงวดที่สอง จำนวน 5,173,500 ฉบับเริ่มจำหน่ายผ่านแอปเป๋าตัง ตั้งแต่ 06.00 น. ของวันที่ 17 มิถุนายน 2565 การจำหน่ายเป็นไปด้วยความราบรื่น สำหรับการจ่ายรางวัลสลากดิจิทัลงวดแรก ภาพรวมเป็นไปด้วยความเรียบร้อยดี โดยระบบได้มีการแจ้งเตือนการถูกรางวัล ไปในแอปเป๋าตัง มีสลากถูกรางวัล 73,191 ใบ ผู้โชคดีถูกรางวัล 41,419 ราย และ ยอดเงินที่ถูกรางวัล 247,430,000 บาทโฆษกประจำสำนักนายกรัฐมนตรี กล่าวว่า ขั้นตอนการรับรางวัลงวดที่ผ่านมา สะดวก ง่าย ไม่ยุ่งยากไม่ว่าจะเป็นการโอนเงินรางวัลภายใน 12 ชั่วโมง หรือ มาขึ้นรางวัลได้ที่สำนักงานสลาก โดยมีผู้ถูกรางวัลสลากดิจิทัลเดินทางมารับรางวัลที่สำนักงานสลากอย่างคึกคัก ในส่วนของผู้ถูกรางวัลที่ 1 ได้ติดต่อมาขึ้นเงินรางวัลแล้ว 4 ราย “การจำหน่ายสลากดิจิทัล งวดวันที่ 1 กรกฎาคม 2565 ได้รับความสนใจจากผู้ซื้อเป็นอย่างมาก คาดว่าจะใช้เวลาในการจำหน่ายสลากฯ เร็วกว่างวดที่ผ่านมา พลเอก ประยุทธ์ จันทร์โอชา นายกรัฐมนตรี พอใจการแก้ไขปัญหาสามารถจำหน่ายสลากฯ ในราคา 80 บาทได้อย่างเป็นรูปธรรม ถือได้ว่าเป็นการขับเคลื่อนนโยบายจากความร่วมมือของภาคส่วนต่างๆ พร้อมกันนี้ นายกรัฐมนตรี ย้ำเตือนประชาชนอย่าหวังรวยจากการถูกสลาก ขอให้มีสติในการซื้ออย่าซื้อสลากฯ จนทำให้ตัวเองและครอบครัวเดือดร้อน” นายธนกร กล่าว 
“ชนะศักดิ์” ซัด “อุ๊งอิ๊งค์” ไปมุดที่ไหนถึงไม่รู้ 8 ปีนายกฯ ทำอะไรไปบ้าง|“ชนะศักดิ์” ซัด “อุ๊งอิ๊งค์” ไปแอบมุดซ่อนอยู่ที่ไหนมาถึงไม่รู้ว่า 8 ปี นายกฯประยุทธ์ ทำอะไรให้กับประเทศบ้าง พรรษาการเมืองยังอ่อนหัด ควรเรียนรู้มากกว่านี้นายชนะศักดิ์ อัตถาวงศ์ ที่ปรึกษารัฐมนตรีประจำสำนักนายกรัฐมนตรี กล่าวถึงกรณีที่นางสาวแพทองธาร ชินวัตร ให้สัมภาษณ์ที่จังหวัดศรีสะเกษ ตลอด 8 ปีที่ผ่านมาไม่ได้ทำข้อดีอะไรให้กับประเทศ ว่า นางสาวแพทองธารคงแยกแยะไม่ออกว่าสิ่งใดดี หรือไม่ดี ใครทำงาน แก้ไขปัญหาให้ประเทศ หรือไม่ทำเพราะเท่าที่ตนเองและประชาชนได้เห็นนายกฯประยุทธ์ ได้บริหารงานที่ทำเพื่อประชาชนมาโดยตลอดทั้งการแก้ไขปัญหาต่างๆ รวมถึงปัญหาที่คนในตระกูลชินวัตรก่อเอาไว้ รวมทั้งพัฒนาประเทศในหลายด้าน ซึ่งแตกต่างจากกันมากกับคนของตระกูลชินวัตรสมัยเป็นนายกฯ ไม่เห็นว่าจะทำข้อดีอะไรให้กับประชาชนและประเทศเลย มีแต่ทำเพื่อครอบครัวของตัวเอง มุ่งแต่อยากจะให้คนในครอบครัวกลับประเทศ จนคนทั้งประเทศออกมาขับไล่ ในที่สุดก็ยังถูกดำเนินคดีและหนีไปอยู่ต่างประเทศ “น.ส.แพทองธาร ไปแอบมุดซ่อนอยู่ที่ไหนมาถึงไม่รู้ว่านายกฯประยุทธ์ ได้ทำอะไรไปบ้างแล้ว ทั้งเรื่องของการขนส่งทางคมนาคม รถไฟ สนามบิน ท่าเรือ ถนน โครงการ EEC และยังมีโครงการอื่นๆอีกมากมาย ซึ่งเพียงเท่านี้ก็ถือว่าทำมากกว่ารัฐบาลของคนตระกูลชินวัตรถึง 3 คนที่เป็นนายกฯ ทั้งนายทักษิณ นางสาวยิ่งลักษณ์ นายสมชาย วงศ์สวัสดิ์ ดังนั้นก่อนที่จะออกมาวิพากษ์วิจารณ์อะไรนั้นก็ขอให้นำข้อเท็จจริงมาพูด ไม่ใช่อยากจะกล่าวหาคนอื่นเพียงอย่างเดียว” บางครั้งการพูดอะไร ด้วยความอ่อนหัดอ่อนพรรษาการเมือง พูดไม่ระวังคำพูด พูดอะไรไม่คิดถึงอดีตของคุณพ่อคุณอาที่สร้างวีรกรรมอันเจ็บปวดกับคนไทยไว้ มันจะย้อนกลับมาทำลายตัวเองมากกว่า ไม่ต่างกับสุภาษิต “ถ่มน้ำลายขึ้นฟ้า” สุดท้ายกลับลงมารดหน้าตัวเอง
ประธานวุฒิสภา ลั่น ส.ว. ตั้งเครือญาติเป็นผู้ช่วยได้ มั่นใจไม่ผิดจริยธรรม|นายพรเพชร วิชิตชลชัย ประธานวุฒิสภา กล่าวเมื่อวันจันทร์ (20 มิ.ย.) ว่าสมาชิกวุฒิสภา (ส.ว.) ตั้งเครือญาติมาเป็นผู้ช่วยได้ และใช้หลักการเดียวกับสมาชิกสภาผู้แทนราษฎร (ส.ส.) ดังนั้นจึงมั่นใจว่าไม่ผิดกฎหมายหรือหลักจริยธรรมการให้สัมภาษณ์เรื่องนี้มีขึ้นหลังจากโครงการอินเทอร์เน็ตเพื่อกฎหมายประชาชน (ไอลอว์) เผยแพร่ข้อมูลผ่านเว็บไซต์และโซเชียลมีเดียเมื่อวันที่ 13 มิ.ย. ว่า ส.ว. จำนวนหนึ่งตั้งญาติมาเป็นผู้ช่วยจำนวนมาก และประเมินว่าตั้งแต่รับตำแหน่งในเดือน พ.ค. 2562 จนถึงเดือนเดียวกันนี้ของปีล่าสุด มีการจ่ายเงินค่าตอบแทนให้ ส.ว. และคณะทำงานกลุ่มนี้แล้วอย่างน้อย 2,230 ล้านบาท"ไม่ผิด เพราะไม่ผิดกฎหมาย แล้วถามว่าจะผิดจริยธรรมได้อย่างไร เพราะทุกอย่างมีกฎหมาย ระเบียบ และยังไม่มีการเปลี่ยนแปลงอัตราอะไรทั้งสิ้น" นายพรเพชร กล่าว"บางตำแหน่งต้องใช้คนที่ไว้ใจ ซึ่งทุกอย่างสามารถตรวจสอบได้"ด้านนายตรีรัตน์ ศิริจันทโรภาส สมาชิกพรรคไทยสร้างไทย ที่เป็นเลขานุการประจำคณะกรรมาธิการป้องกันและปราบปรามการทุจริตและประพฤติมิชอบ (กมธ.ปปช.) ของสภาผู้แทนราษฎร เผยเมื่อวันเดียวกันนี้ว่าจะนำเรื่องดังกล่าวไปร้องเรียนต่อ กมธ.ปปช. ในวันพุธ (22 มิ.ย.)"มันเกี่ยวข้องกับเงินภาษีของพี่น้องประชาชนโดยตรง และอาจขัดต่อข้อบังคับว่าด้วยประมวลจริยธรรมของ ส.ว. และรัฐธรรมนูญฉบับปี 2560" นายตรีรัตน์ เผย
รัฐบาลสุดปลื้ม! ไทยติดอันดับโลก e-Payment รั้งเบอร์ 3 ชำระเงินแบบเรียลไทม์|วันนี้ (20 มิ.ย.) นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยข้อมูลจากการสำรวจของ เอซีไอ เวิลด์ไวด์ (ACI Worldwide) ภายใต้ความร่วมมือกับโกลบอลดาต้า (GlobalData) ซึ่งเป็นบริษัทวิเคราะห์ข้อมูลระดับโลก และศูนย์วิจัยทางเศรษฐกิจและธุรกิจ (Centre for Economics and Business Research - CEBR) ว่า ในปี 2564 ประเทศไทยมียอดการทำธุรกรรมการชำระเงินแบบเรียลไทม์จำนวน 9.7 พันล้านครั้ง ครองอันดับ 3 ของโลก รองจากอินเดีย (48.6 พันล้านครั้ง) และจีน (18.5 พันล้านครั้ง) ซึ่งการชำระเงินแบบเรียลไทม์นี้ ช่วยเพิ่มผลผลิตทางเศรษฐกิจคิดเป็น 2.08% ของ GDP – โดยอยู่อันดับที่ 2 จาก 30 ประเทศ ขณะที่ในปี 2563 และ 2562 ตัวเลขการทำธุรกรรมอยู่ที่ 5.24 พันล้านครั้ง และ 2.57 พันล้านครั้ง ตามลำดับการชำระเงินแบบเรียลไทม์ในประเทศมีการเติบโตเพิ่มขึ้นอย่างมาก เป็นที่นิยมอย่างแพร่หลายในประชาชนทุกช่วงวัยและผู้ประกอบการทุกขนาด อีกทั้งโครงสร้างพื้นฐานระบบการชำระเงินของประเทศเป็นที่ยอมรับตามมาตรฐานโลกทั้งนี้ มาจากการขับเคลื่อนนโยบายการชำระเงินแบบอิเล็กทรอนิกส์แห่งชาติ (National e-Payment) นับตั้งแต่ปี 2558 ผ่านโครงการ อาทิซึ่งการแพร่ระบาดของไวรัสโควิด 19 ถือเป็นปัจจัยสำคัญของการเพิ่มขึ้นของการทำธุรกรรมแบบเรียลไทม์ด้วยนางสาวรัชดา กล่าวต่อไปอีกว่า รัฐบาลมุ่งมั่นขับเคลื่อนนโยบาย National e-Payment อย่างต่อเนื่อง ซึ่งนอกจากเป็นการอำนวยความสะดวกแก่ประชาชนและภาคธุรกิจในการทำธุรกรรมทางการเงินและกิจกรรมทางเศรษฐกิจต่างๆ ยังเป็นกลไกสำคัญในการยกระดับคุณภาพชีวิตของประชาชน มีส่วนช่วยในการเพิ่มขีดความสามารถในการแข่งขันของประเทศ และอันดับความยาก-ง่ายในการประกอบธุรกิจ (Ease of Doing Business)รัฐบาลขอบคุณทุกภาคส่วน ทั้งหน่วยงานรัฐ ภาคเอกชน สถาบันการเงิน และธนาคารแห่งประเทศไทย ที่ร่วมมือกันอย่างเต็มที่ และภาครัฐจะยังคงเดินหน้าขยายงานบริการด้วยระบบ e-Payment ให้ครอบคลุมภารกิจต่างๆ ให้มากขึ้นต่อไป
ชัชชาติ ยันชัด! ไม่นำครอบครัวมาเกี่ยวข้องกับงาน หลัง "แสนปิติ" บอกอยากช่วย|ชัชชาติ ยันชัด! ไม่นำครอบครัวมาเกี่ยวข้องกับงาน หลัง "แสนปิติ" บอกอยากกลับมาช่วย บอกลูกอยู่ห่างๆ เลย นายชัชชาติ สิทธิพันธุ์ ผู้ว่าราชการกรุงเทพมหานคร (ผู้ว่าฯ กทม. ) กล่าวถึงผลการประชุมคณะผู้บริหาร กทม. ครั้งที่ 9/2565 ว่า ในที่ประชุมศูนย์บริหารสถานการณ์โควิด (ศบค.) เมื่อวันที่ 17 มิถุนายนที่ผ่านมา มีข้อมูลสำคัญอยู่ 2 มิติ ได้แก่สำหรับเรื่องงบประมาณประจำปี 2566 วันนี้ (20 มิ.ย.) ประธานสภากรุงเทพมหานคร จะรับมอบเอกสารจากสำนักงบประมาณ ซึ่งหลังจากการพิจารณาแล้วเสร็จจะอัปโหลดงบประมาณลงเว็บไซต์ตามนโยบาย Open Bangkok เพื่อให้ประชาชนที่เป็นเจ้าของเงินทราบว่า กทม.นำเงินไปใช้อะไรบ้างส่วนมาตรการสำหรับสถานประกอบการ สถานบันเทิง ผับบาร์ คาราโอเกะ ได้สั่งการให้สำนักงานเขตตรวจเข้มเรื่องมาตรการป้องกันโควิดและมาตรการความปลอดภัย เช่น ทางหนีไฟ และทางเข้า-ออก โดยบ่ายวันนี้จะไปพบกับสำนักงานพัฒนารัฐบาลดิจิทัล เพื่อหารือถึงแนวทางในการปรับบริการ เช่น การขอใบอนุญาต ให้เป็น One Stop Service หรือ E-Goverment เพื่อความโปร่งใสนายชัชชาติ กล่าวถึงการไปลงพื้นที่ในโครงการผู้ว่าฯ สัญจร ว่า สนุกเพราะได้แนวคิดและข้อมูล เช่น ไฟไม่สว่าง สายไฟรุงรัง โดยเบื้องต้นได้สั่งการให้สำนักการโยธายุติการก่อสร้างชั่วคราวบริเวณถนนวิทยุ และถนนสารสิน ในโครงการเอาสายไฟฟ้าลงดินที่เกิดปัญหาการปิดฝาท่อไม่เรียบ โดยสั่งยุติเป็นเวลา 3 วัน เพื่อแก้ปัญหาให้เหมือนกับถนนพระราม 3 ที่ได้ปรับปรุงไปแล้วผู้สื่อข่าวถามถึงประเด็นที่ นายแสนปิติ สิทธิพันธุ์ ลูกชาย ให้สัมภาษณ์กับสื่อมวลชนว่า จะกลับมาช่วยนายชัชชาติ ลุยงาน กทม.นั้น นายชัชชาติ กล่าวว่า อยู่ห่าง ๆ เลย แสนดีอย่าไปสนใจมาก เนื่องจากตนมีแนวคิดชัดเจนไม่อยากนำครอบครัวมาเกี่ยวข้องกับการทำงาน ไม่ได้ฟังเลย ไม่กล้าฟัง ไม่รู้ว่าพูดอะไรไปบ้าง แต่เห็นเขาให้สัมภาษณ์แล้วรู้สึกตกใจ
"สุนทร วิลาวัลย์" บิดา รมช.กนกวรรณ เข้ามอบตัวแล้ว! คดีร่วมมือเจ้าหน้าที่รัฐรุกป่า|จากกรณี นายสุนทร วิลาวัลย์ นายกองค์การบริหารส่วนจังหวัด (อบจ.) ปราจีนบุรี พ่อของนางกนกวรรณ วิลาวัลย์ รมช.ศึกษาธิการ หนึ่งในผู้ถูกกล่าวหาคดีมีส่วนร่วมบุกรุกที่ดินป่าสงวนแห่งชาติเขาใหญ่ จ.ปราจีนบุรี เมื่อช่วงปี 2545 ที่ผ่านมานั้นล่าสุด ในช่วงเช้าของวันนี้ (21 มิ.ย.) นายสุนทร เดินทางไปขอเข้ามอบตัวตามหมายจับเป็นทางการแล้ว โดยได้ไปมอบตัวที่อัยการ สำนักงานคดีปราบปรามการทุจริตภาค 2 จังหวัดระยอง มีเจ้าหน้าที่ ป.ป.ช. และ บก.ปปป. ร่วมดำเนินการ พาไปทำบันทึกการจับกุมและลงบันทึกประจำวันที่ สภ.เมืองระยอง จากนั้นจะนำตัวส่งอัยการ สำนักงานปราบปรามการทุจริตภาค 2 เพื่อฟ้องคดีต่อศาลอาญาคดีทุจริตและประพฤติมิชอบภาค 2 ต่อไปสำหรับขั้นตอนหลังจากนี้นั้น นายพิจิตร จูฑะประชากุล อธิบดีอัยการสำนักงานปราบปรามการทุจริตภาค 2 ยืนยันว่า อัยการเตรียมคำฟ้องไว้แล้ว หากนำตัวนายสุนทรส่งมา ก็จะส่งฟ้องศาลอาญาคดีทุจริตและประพฤติมิชอบภาค 2 ทันทีส่วนกรณีเรื่องคดีขาดอายุความหรือไม่นั้น ณ เวลานี้ ศาลอาญาคดีทุจริตออกหมายจับตามคำร้อง ป.ป.ช. ว่า พระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต พ.ศ. 2561 มาตรา 7 คือ ไม่นับรวมในอายุความกรณีผู้ถูกกล่าวหา หรือจำเลยหลบหนีดังนั้น เมื่อศาลออกหมายจับไว้ ในชั้นนี้ต้องดำเนินการตามที่ศาลออกหมายจับทั้งนี้ การเข้ามอบตัวของนายสุนทรในวันนี้นั้น เป็นการปรากฏตัวครั้งแรกหลังจากถูกออกหมายจับ โดยครั้งสุดท้ายที่นายสุนทรปรากฏตัวคือวันที่ 9 มิ.ย. ที่ผ่านมา ซึ่งเดินทางมาร่วมงานที่โรงแรมแห่งหนึ่งย่านหลักสี่ กทม.
ชัชชาติ ซ้อนรถเครื่องเทศกิจ รุดช่วยไฟไหม้ชุมชนบ่อนไก่ พระราม 4|นายชัชชาติ สิทธิพันธุ์ ผู้ว่าราชการกรุงเทพมหานคร ซ้อนท้ายจักรยานยนต์เจ้าหน้าที่เมื่อวันอังคาร (21 มิ.ย.) รีบไปยังชุมชนบ่อนไก่ เขตปทุมวัน กรุงเทพมหานคร เพื่อเร่งให้การช่วยเหลือและตรวจสอบความเสียหายจากเหตุเพลิงไหม้เมื่อเวลา 13.00 น. มีรายงานว่าเกิดเหตุเพลิงไหม้บริเวณดังกล่าว และเริ่มลุกไหม้ไปยังบ้านเรือนรอบจุดต้นเพลิง 5-6 หลังคาเรือนเหตุนี้ทำให้ผู้ว่าราชการกรุงเทพมหานครเร่งเดินทางไปยังที่เกิดเหตุ และเมื่อเวลา 15.30 น. ก็ได้พูดคุยกับนายธีรยุทธ ภูมิภักดิ์ ผู้อำนวยการสำนักป้องกันและบรรเทาสาธารณภัย ของ กทม เพื่อสอบถามสถานการณ์ในภาพรวมนายชัชชาติสอบถามไปยังเจ้าหน้าที่ถึงระยะเวลาที่รถดับเพลิงใช้เวลามาถึงจุดเกิดเหตุ เพราะชุมชนดังกล่าวอยู่ติดกับสถานีดับเพลิงบ่อนไก่ และชุมชนบ่อนไก่มีประปาหัวแดงที่ใช้ในการดับเพลิงซึ่งต่อมาจากถนนพระราม 4 นายธีรยุทธจึงตอบกลับว่า "คาดว่าใช้เวลาไม่เกิน 5 นาที" พร้อมกับระบุถึงสาเหตุของการลุกลามของเพลิงไหม้ว่า เชื้อเพลิงมาจากการก่อสร้าง และวัสดุติดไฟง่าย รวมทั้งกระแสลมแรงมากส่วนความเสียหายเบื้องต้น ผู้อำนวยการสำนักป้องกันและบรรเทาสาธารณภัย เผยว่า ไฟไหม้บ้านประชาชนไปแล้วกว่า 30 หลังคาเรือน โดยสามารถควบคุมสถานการณ์ได้เมื่อเวลา 15.00 น. ที่ผ่านมายืนยันว่าเพลิงดับแล้ว 100% แต่ยังคงต้องฉีดน้ำเลี้ยงอยู่ ส่วนเรื่องต้นเพลิงไม่สามารถประเมินได้เนื่องจากถูกไฟไหม้หมดนอกจากนี้ยังมีการรายงานว่า มีเจ้าหน้าที่อาสาสมัครกู้ภัยมีอาการขาพลิก 1 ราย และส่งตัวไปโรงพยาบาลแล้ว และมีการตั้งศูนย์บัญชาการเพื่อช่วยเหลือและเยียวยาผู้ได้รับผลกระทบจากเหตุการณ์นี ที่ศูนย์เยาวชนบ่อนไก่ เพราะสนามฟุตซอลที่ศูนย์นี้กางเต็นท์ได้นายธีรยุทธ กล่าวว่า สำหรับกระบวนการทางกฏหมาย มีเจ้าหน้าที่ตำรวจมารับแจ้งความจากประชาชนที่ได้รับผลกระทบ เช่น ทรัพย์สินเสียหายมากน้อยแค่ไหนนายชัชชาติ เผยว่าการดับเพลิง 10 นาทีแรกสำคัญที่สุด ถ้าหากสามารถควบคุมได้เพลิงจะไม่ลุกลามไปถึง 30 หลังคาเรือน อีกทั้ง ยังอยู่ติดกับสถานีดับเพลิง ต้องไปคุยในรายละเอียดข้อเท็จจริงกับเจ้าหน้าที่อีกที และตอนนี้มองว่าประเด็นหลักคือการช่วยเหลือประชาชนที่ได้รับผลกระทบนายชัชชาติ ย้ำกับนายธีรยุทธ ว่าให้นำเรื่องนี้เป็นบทเรียน ว่ามีอุปสรรคอย่างไรและในวันพรุ่งนี้มานั่งพูดคุยกันว่าบทเรียนคืออะไร และจะทำให้ดีขึ้นอย่างไร เนื่องจากปัญหาคือสถานีดับเพลิงอยู่ใกล้ชุมชน ควรจะเร็วกว่านี้หรือไม่ ซึ่งหากชุมชนอยู่ไกล จะทำอย่างไร
"ชัชชาติ" โผล่กลางดึก เยี่ยมผู้ประสบภัยไฟไหม้ชุมชนบ่อนไก่ ฝากถึงปมของบริจาค|ผู้ว่าฯ ชัชชาติ ย่องเงียบกลางดึก ลงพื้นที่ดูแลผู้ประสบเหตุไฟไหม้ชุมชนบ่อนไก่ ฝากถึงปมของบริจาค "เดี๋ยวผมดูแลให้เอง ไม่ต้องห่วง"วานนี้ (21 มิ.ย.) เมื่อเวลา 22.08 น. นายชัชชาติ สิทธิพันธุ์ ผู้ว่าราชการกรุงเทพมหานคร ได้เข้ามาเยี่ยมผู้ประสบเหตุไฟไหม้ชุมชนบ่อนไก่ ถนนพระรามที่ 4 แขวงลุมพินี เขตปทุมวัน ที่ศูนย์พักพิง เพื่อดูความเรียบร้อย และถามสารทุกข์สุกดิบของชาวบ้านโดย นายชัชชาติ ได้ขอให้ทุกคนสู้ๆ ไม่เป็นไร ของไหม้ไปหาใหม่ได้ เอาชีวิตเหลือไว้ก่อน เดี๋ยวดูแลให้ ยืนยันไม่ทิ้ง และเดี๋ยวพรุ่งนี้จะหาที่อาบน้ำให้ และหลังจากนี้จะดูแลเรื่องที่อยู่อาศัยระยะยาว เพราะมีผู้ประสบภัยกว่า 100 คนนอกจากนี้ ยังมีเด็กเล็ก จะดูแลเรื่องที่เรียนหนังสือให้ต่อไป ขณะเดียวกันจะดูในเรื่องมาตรการโควิด เพื่อไม่ให้เกิดคลัสเตอร์ จึงขอเป็นกำลังใจ ขอให้ทุกคนคิดถึงเพื่อนร่วมเมือง และกล่าวว่าไม่ต้องห่วง เดี๋ยวดูแลให้เอง แต่ตอนนี้ขออย่าส่งอะไรมา เดี๋ยวจะล้นและจะมีปัญหาเรื่องการจัดการ"เดี๋ยวผมดูแลให้เอง ไม่ต้องห่วง ถ้าขาดเหลืออะไร เดี๋ยวบอกพวกเราอีกทีนะ แต่ตอนนี้ไม่เป็นไร ยังไม่ต้องส่งอะไรมา เพราะว่าเดี๋ยวมันจะเยอะเกินไป พอเยอะแล้วมันก็ล้นเปล่าๆ แล้วจะมีปัญหาเรื่องการบริหารจัดการ ก็ไม่เป็นไรนะครับ เดี๋ยวเราดูแลทางนี้เอง" ผู้ว่าฯ ชัชชาติ กล่าว
ครม.ไฟเขียวยกเลิกกฎหมายเช็คเด้ง ตั้งใจโกงรับโทษอาญา ถ้าไม่เจตนาใช้ฟ้องแพ่ง|เมื่อวานนี้ (21 มิ.ย.) นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.) ว่า ครม.เห็นชอบยกเลิกพระราชบัญญัติว่าด้วยความผิดอันเกิดจากการใช้เช็ค พ.ศ. 2534 ซึ่งกฎหมายฉบับนี้มีวัตถุประสงค์หลักในการส่งเสริมการใช้เช็คในการทำธุรกรรม และกำหนดให้การใช้เช็คที่ไม่ชอบด้วยกฎหมายหรือในลักษณะที่เป็นการหลอกลวงเป็นการกระทำความผิดทางอาญา โดยกำหนดความผิดสำหรับการใช้เช็คที่ไม่ชอบด้วยกฎหมายในลักษณะที่เป็นการหลอกลวง ต้องระวางโทษปรับไม่เกิน 6,000 บาท หรือจำคุกไม่เกิน 1 ปี หรือทั้งจำทั้งปรับ ซึ่งไม่สอดคล้องกับมาตรา 77 ของรัฐธรรมนูญแห่งราชอาณาจักรไทย ที่กำหนดหลักการให้พึงกำหนดโทษทางอาญาเฉพาะความผิดร้ายแรง และไม่สอดคล้องกับกติการะหว่างประเทศว่าด้วยสิทธิพลเมืองและสิทธิทางการเมือง ในข้อ 11 ที่กำหนดให้บุคคลจะถูกจำคุกเพียงเพราะเหตุว่าไม่สามารถปฏิบัติการชำระหนี้ตามสัญญาไม่ได้ ประกอบกับปัจจุบันระบบการชำระเงินของประเทศได้มีการพัฒนาเครื่องมือที่หลากหลาย เช่น บัตรเครดิต บัตรเดบิต และระบบโอนเงินทางอิเล็กทรอนิกส์ที่ใช้กันอย่างแพร่หลายแล้ว ทางกระทรวงยุติธรรมจึงเสนอยกเลิกกฎหมายฉบับดังกล่าว ทั้งนี้ จะมีผลใช้บังคับเมื่อพ้นกำหนด 120 วันนับแต่วันประกาศในราชกิจจานุเบกษาเป็นต้นไปนางสาวรัชดา กล่าวเพิ่มเติมว่า เมื่อมีการยกเลิกพระราชบัญญัติว่าด้วยความผิดอันเกิดจากการใช้เช็ค พ.ศ. 2534 แล้ว หากเกิดกรณีที่ลูกหนี้สั่งจ่ายเช็คโดยไม่มีเจตนาทุจริต แต่เช็คไม่สามารถขึ้นเงินได้ เช่น เงินในบัญชีของลูกหนี้ไม่เพียงพอ เจ้าหนี้สามารถฟ้องผิดสัญญาทางแพ่งเพื่อบังคับให้ลูกหนี้ใช้เงินตามเช็คนั้น แต่ถ้าลูกหนี้มีเจตนาทุจริตเพื่อไม่ให้เจ้าหนี้ได้รับเงิน อาจเข้าข่ายเป็นความผิดอาญาตามกฎหมายอื่นได้ เช่น ความผิดฐานฉ้อโกง ตามประมวลกฎหมายอาญา มาตรา 341 ซึ่งต้องระวางโทษจำคุกไม่เกิน 3 ปี หรือปรับไม่เกิน 60,000 บาท หรือทั้งจำทั้งปรับ
ทักษิณแนะกอดเงินสด ชะลอช้อนหุ้น-คริปโต เหตุสถานการณ์โลกผันผวน|นายทักษิณ ชินวัตร อดีตนายกรัฐมนตรี กล่าวเมื่อคืนวันอังคาร (21 มิ.ย.) ผ่านการพูดคุยกับกลุ่มแคร์ ในแอปพลิเคชันคลับเฮาส์ แนะนำให้ถือเงินสดและชะลอการซื้อสินทรัพย์ที่มีเสี่ยงสูง อาทิ หุ้น และคริปโตเคอร์เรนซี ท่ามกลางสถานการณ์โลกที่ผันผวนเช่นนี้"วันนี้กอดเงินสด นี่! Cash is king now. (เงินสดคือราชาตอนนี้) เก็บไว้เลย" อดีตนายกรัฐมนตรี กล่าวการแสดงความเห็นดังกล่าวเกิดขึ้นระหว่างพูดคุยเรื่องสถานการณ์สินค้าราคาแพงทั่วโลก จากความขัดแย้งระหว่างยูเครนและรัสเซีย ที่สร้างความลำบากต่อการส่งออกข้าวสาลี ซึ่งเป็นอาหารหลักของคนจำนวนมาก ทั้งยังเกิดความกังวลจากหลายฝ่ายว่าความขัดแย้งนี้อาจเกิดขึ้นนานหลายปีหรือบานปลายไปสู่สงครามโลกครั้งใหม่"30% ของการบริโภคของ Wheat หรือข้าวสาลีทั่วโลกเนี่ย มาจากยูเครนฝั่งที่รัสเซียยึดครองกับมาจากรัสเซียรวมกัน เพราะฉะนั้นเมื่อข้าวสาลีหายไปถึง 30% เนี่ย อาหารโลกมันขาดแคลนแน่นอน แล้วมันมีอย่างอื่นตามมาอีกเยอะแยะนะครับ เพราะว่าน้ำมันแพง การทำการเกษตรก็เริ่มไม่คุ้มค่า เกษตรที่มี Margin (ส่วนต่างกำไร) ต่ำละก็ปุ๋ยก็แพงจากน้ำมันแพง เพราะฉะนั้นก็เลยทำให้เรื่องของอาหารก็เป็น Crisis (วิกฤต) อย่างหนึ่ง""แล้วทรัมป์ออกมาพูดอีกว่า เฮ้ย! อาวุธที่ส่งให้ยูเครนเนี่ย ในที่สุดจะนำไปสู่สงครามโลกครั้งที่ 3 นะ อาวุธที่สหรัฐส่งไปให้เป็นมิสไซล์เป็นอะไรเยอะ ถ้าโป่งไปหล่นที่มอสโกก็พังละ ทีนี้ยาว"อดีตนายกรัฐมนตรีกล่าวอีกว่า สถานการณ์เช่นนี้ทำให้นักลงทุนเลือกถือเงินสดไว้ ขณะเดียวกันก็เทขายหุ้นและคริปโตเคอร์เรนซี ที่มีความเสี่ยงสูงกว่า"เพราะฉะนั้นทุกคนก็แพ็กเสบียงกลับบ้านแล้วนี่ กอดเงินสด มีเงินที่เก็งกำไรไว้ก็ขายๆๆ เก็บมาก่อน เพราะฉะนั้นของที่เก็งกำไรทั้งหมดเลยร่วงทั่วประเทศ- ทั่วโลก หุ้นก็ร่วง หุ้นบริษัทใหญ่ๆ ก็ร่วง""อันนี้เลยขอแนะนำว่าผู้ที่ลงทุน ผู้ที่ Speculate (เก็งกำไร) ไม่ว่าจะเป็นหุ้น เป็นอีเธอเรียม เป็นบิตคอยน์ หรือเป็นอะไรก็แล้วแต่เนี่ย ถ้าเก็บเงินแช่ไว้ในกระเป๋าได้ก็เก็บ ถ้ามันขาดทุนเยอะก็แช่ไว้ก่อน ไม่ขายไม่ขาดทุน เพราะฉะนั้นแช่ไว้ก่อน แล้วถามว่าจะซื้อเพิ่มเวลานี้มั้ย มันก็ต่ำนะ 21,145 (ดอลลาร์ต่อบิตคอยน์) ขณะเนี้ย มันก็ต่ำนะ แต่ว่าไม่ต้องรีบซื้อหรอก เพราะมันยัง- สมมติว่ามันไม่ลงต่อ มันก็ยัง Side way ไปอีกพักใหญ่ๆ"
ชัชชาติ กำชับทุกฝ่ายร่วมปกป้องเด็ก ทำโรงเรียนให้ปลอดกัญชา-กัญชง-ใบกระท่อม|วันนี้ (23 มิ.ย.) เวลา 07.00 น. นายชัชชาติ สิทธิพันธุ์ ผู้ว่าราชการกรุงเทพมหานคร ตรวจเยี่ยมโรงเรียนต้นแบบปลอดกัญชา กัญชง และใบกระท่อม ณ โรงเรียนวิชูทิศ เขตดินแดง โดยเปิดเผยว่า โรงเรียนวิชูทิศเป็นหนึ่งใน 437 โรงเรียนที่ดำเนินโครงการโรงเรียนต้นแบบปลอดกัญชา กัญชง และใบกระท่อม สืบเนื่องจากมีการปล่อยเสรีมากขึ้นจึงเกรงว่าสิ่งเหล่านี้จะเข้ามามีผลกระทบกับนักเรียนในโรงเรียน หากเดินไปดูบริเวณถนนประชาสงเคราะห์จะพบมีใบกระท่อมจำหน่ายตลอดเส้น จึงขอให้โรงเรียนมีการทำแผ่นพับ ข้อมูลความรู้แจ้งให้กับเด็กนักเรียนทราบภายในโรงเรียนไม่น่าเป็นห่วงมากเนื่องจากสามารถควบคุมได้ แต่สำคัญที่ภายนอกโรงเรียน ทั้งร้านค้า ร้านขายของที่อยู่นอกโรงเรียน จึงขอความร่วมมือติดป้ายเพื่อให้ความรู้ และให้ครู ฝ่ายปกครองและเจ้าหน้าที่เทศกิจช่วยตรวจตราบริเวณโดยรอบโรงเรียน รวมทั้งแจ้งเหตุหากพบมีการขายของเหล่านี้ให้แก่เด็กนักเรียนหรือบุคลากร ทั้งนี้ จากการตรวจเยี่ยมวันนี้ได้ผลที่ดี นักเรียนมีความเข้าใจดีถึงโทษอันตรายของยาเสพติด ซึ่งถือเป็นเรื่องสำคัญ“ต้องขอบคุณร้านค้าบริเวณโดยรอบโรงเรียนที่ให้ความร่วมมือ จริงๆ แล้ว ลูกค้าก็คือเด็กนักเรียน ถ้าหากนักเรียนเกิดอันตราย ก็มีผลกระทบต่อการทำการค้า ดังนั้นความร่วมมือเป็นเรื่องสำคัญ อย่าดูแค่ผลประโยชน์ระยะสั้น ขอให้ดูผลประโยชน์ของชุมชนระยะยาวด้วย กัญชาอาจจะกระตุ้นเศรษฐกิจ แต่อาจสำหรับคนบางกลุ่มเท่านั้น สำหรับนักเรียนอย่าเอาเข้ามาข้องเกี่ยวเลย เนื่องจากเป็นกลุ่มเปราะบางที่ต้องมีการพัฒนาการอีกมาก บางเรื่องอาจจะยังไม่มีวิจารณญาณที่จะเลือก ส่วนใบกระท่อมขณะนี้มีจำหน่ายทั่วไปและใกล้เคียงโรงเรียนมากขึ้นจนดูเป็นเรื่องปกติ ต้องให้ความรู้กับเด็กว่าเป็นสิ่งเสพติด ฝากครูและอาจารย์ให้ความรู้และอธิบายว่า พิษภัยของกระท่อมไม่ต่างจากกัญชามีพิษที่รุนแรง ขอขอบคุณผู้อำนวยการโรงเรียนรวมทั้งผู้ที่เกี่ยวข้อง อย่าหยุดแค่ช่วงนี้ขอให้ทำอย่างต่อเนื่อง หากมีปัญหาอุปสรรคอะไรให้รายงานมา จะได้ช่วยแก้ปัญหา” ผู้ว่าฯ กทม. กล่าวย้ำผู้ว่าราชการกรุงเทพมหานคร กล่าวอีกด้วยว่า วันนี้ถือเป็นก้าวแรก จะเห็นได้ว่าความปลอดภัยของเด็กนักเรียนมีหลายเรื่องไม่ใช่แค่เรื่องยาเสพติด ตั้งแต่เรื่องทางม้าลาย การเดินทางของเด็กที่มาเรียน ข้อหนึ่งที่สำคัญ คือ เด็กส่วนใหญ่ 70% มาโรงเรียนด้วยรถมอเตอร์ไซต์ ซึ่งเด็กไม่มีหมวกกันน็อกเนื่องจากเด็กศีรษะเล็ก ต้องใช้หมวกกันน็อกขนาดเล็ก ซึ่งจากการสำรวจเด็กนักเรียน 270,000 คนในสังกัดกรุงเทพมหานคร พบว่ามีความต้องการหมวกกันน็อกขนาดเล็ก 120,000 ใบ ขณะนี้อยู่ระหว่างหาผู้สนับสนุน เบื้องต้นทราบว่าบริษัท กลางคุ้มครองผู้ประสบภัยจากรถ จำกัด จะสนับสนุนทั้งหมด โดยจะบริหารจัดการให้เป็นของใช้ส่วนกลางของโรงเรียน ให้เด็กยืมไปใช้ในแต่ละเทอม จะได้ไม่ต้องหาใหม่ทุกเทอม เมื่อเด็กโตขึ้นก็อาจใช้หมวกกันน็อกปกติได้ เมื่อเอามาคืนก็ล้างทำความสะอาดและให้รุ่นต่อไปยืมไปใช้ต่อนอกจากนี้ วันนี้ได้นำตัวอย่างเทคโนโลยีมาใช้เกี่ยวกับการดูแลเด็กเข้าออกโรงเรียน ใช้ระบบตรวจจับใบหน้า ดูเวลาเข้า-ออก รวมถึงการตรวจวัดค่าฝุ่นภายในโรงเรียน ซึ่งเป็นไปตามนโยบายที่ประกาศว่า ต่อไปจะดูแลเรื่องฝุ่นให้เข้มข้น โรงเรียนต้องมีประกาศว่าแต่ละวันมีค่าฝุ่นเท่าไร อาจจะต้องมีห้องฟอกอากาศ มีหน้ากากอนามัยให้นักเรียนใช้เพียงพอ อย่างน้อยช่วยบรรเทาปัญหาฝุ่น ซึ่งเป็นโครงการที่จะดำเนินการต่อไปในอนาคต“เรื่องความปลอดภัยของนักเรียนเป็นเรื่องสำคัญที่เราต้องดูแลทุกมิติ เนื่องจากเด็กคือทรัพยากรที่สำคัญสุดของเมือง ต่อไปจะเป็นกำลังสำคัญที่จะช่วยดูแลเมืองของเรา เราก็ต้องดูแลเขาให้ดีด้วย” ผู้ว่าฯ ชัชชาติ กล่าว
เอ๋ ปารีณา ทุกข์ใจ! พ่อทวี เบียดกระบะแล้วซิ่งหนี ถามทำอย่างไรให้พ่อเลิกขับรถ|"เอ๋ ปารีณา" โพสต์ ทุกข์ใจค่ะ หลัง "พ่อทวี" ขับรถชนอีกแล้ว ถามผู้รู้ช่วยหาทางออก หลังคนในครอบครัวห้ามไปก็ไม่ฟังจากกรณีเหตุการณ์รถเก๋งเฉี่ยวชนรถกระบะกลางถนนแล้วชิ่งหนีบริเวณหน้าปั๊มน้ำมันแห่งหนึ่ง บนถนนเส้นเพชรเกษมฝั่งขาเข้ากรุงเทพฯ ที่ จ.นครปฐม ก่อนที่รถกระบะจะขับตามไปทัน ซึ่งผู้ขับรถเก๋งคันดังกล่าวคือ นายทวี ไกรคุปต์ อดีตรัฐมนตรีและอดีตสมาชิกสภาผู้แทนราษฎรจังหวัดราชบุรี ซึ่งเป็นพ่อของ เอ๋ ปารีณา ไกรคุปต์ อดีต ส.ส.ราชบุรีจากการสอบสวน นายอิสรา เจ้าของรถกระบะ ทราบว่า ตนเองขับรถมาจากกำแพงแสนเพื่อจะเดินทางกลับบ้านที่หนองแขม กทม. จู่ๆ มีรถยนต์เก๋งสีขาว ยี่ห้อนิสสัน เทียร์น่า หมายเลขทะเบียน 8906 ปัตตานี ขับมาเลนสามเข้ามาเบียดบริเวณหน้ารถของตนด้านขวา เกือบจะขึ้นเกาะกลางถนน หลังจากนั้นรถเก๋งคันดังกล่าวก็ขับหนีไปหลังจากนั้นตนได้ขับตามรถเก๋งไป จนรถเก๋งคันดังกล่าวขับมาเบียดรถของตนอีกครั้ง จนต้องบีบแตรหลายรอบ ให้จอดและตนขับรถแซงมาได้ จนสามารถทำให้รถเก๋งสีขาวจอด จากนั้นเพื่อนของตนได้ลงไปสอบถามคนขับรถเก๋งคู่กรณี จนเห็นหน้าเลยจำได้ว่าเป็นพ่อของอดีต ส.ส.หญิง ที่ จ.ราชบุรี ทราบชื่อ นายทวี ไกรคุปต์ซึ่งนายทวีไม่ยอมรับว่าเป็นฝ่ายผิด จะเรียกร้องค่าเสียหายจากคู่กรณี และช่วงระหว่างการลงบันทึกประจำวัน นายทวีได้ร้องขอพิสูจน์หลักฐาน 7 มาตรวจสอบที่รถ และจะเอาผิดเรื่องเจ้าของรถกระบะให้ถึงที่สุด ซึ่งทางพนักงานสอบสวนได้ทำการสอบสวนนายทวี เพื่อเป็นสำนวนเพื่อดำเนินคดีต่อไปล่าสุด วันนี้ (23 มิ.ย.) เอ๋ ปารีณา ก็ได้โพสต์ข้อความผ่านทางเฟซบุ๊กถึงกรณีดังกล่าว เพื่อถามไปยังนักกฎหมายและผู้รู้ ระบุว่า "อยากจะเรียนถามนักกฏหมายเก่งๆ ว่าถ้ากรณีอย่างนี้จะทำอย่างไรให้คุณพ่อเลิกขับรถได้บ้างคะ ในเมื่อรถยนต์ก็ไม่ใช่ของเรา และคุณพ่อไม่ยินยอม ไม่ฟังคนในครอบครัว ไม่ฟังใครเลย ทุกข์ใจค่ะข่าวนี้ขายได้ แต่ต้องขอบคุณสื่อที่วันนี้ไม่บูลลี่คุณพ่อทวี เพราะคนที่มีพ่ออายุมาก.. จะเข้าใจปารีณา"
เดือด! สุชาติ สอนมวยนายกฯ "อย่าสั่งเหมือนทหาร" หลัง รมต.อ้างไม่ว่างมาตอบกระทู้|วันนี้ (23 มิ.ย.) ในการประชุมสภาผู้แทนราษฎร ที่มีนายสุชาติ ตันเจริญ รองประธานสภาผู้แทนราษฎร คนที่ 1 ทำหน้าที่ประธานในที่ประชุม เมื่อถึงช่วงกระทู้ถามสดด้วยวาจากระทู้ที่ 3 ของนายพิธา ลิ้มเจริญรัตน์ ส.ส.บัญชีรายชื่อ และหัวหน้าพรรคก้าวไกล เรื่องเกี่ยวกับปัญหาเศรษฐกิจปากท้องประชาชน ซึ่งถาม พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมปรากฏว่า ประธานในที่ประชุมแจ้งว่า นายกฯ ทำหนังสือแจ้งว่า ติดภารกิจสำคัญไม่สามารถมาตอบกระทู้ถามสดด้วยวาจาได้ โดยมอบหมายให้นายอาคม เติมพิทยาไพสิฐ รมว.คลัง มาตอบกระทู้แทน แต่นายอาคมแจ้งว่าติดภารกิจจึงมอบหมายให้นายสันติ พร้อมพัฒน์ รมช.คลัง มาตอบกระทู้แทน แต่ก็ได้รับหนังสือแจ้งมาว่านายสันติติดภารกิจสำคัญเช่นกัน ทำให้ไม่สามารถมาตอบกระทู้ถามสดด้วยวาจาในครั้งนี้ได้ทำให้ นายพิธา ลุกขึ้นขอหารือกับประธานในที่ประชุมว่า ประสิทธิภาพในการทำงานของรัฐสภาเรื่องกลไกการถามกระทู้ โดยข้อบังคับที่ 151 ระบุให้นายกฯ ต้องเข้าร่วมประชุมสภาฯ เพื่อตอบกระทู้ด้วยตนเอง ยกเว้นมีเหตุจำเป็นและแจ้งเหตุจำเป็นนั้นต่อประธาน และให้กำหนดว่าจะตอบได้เมื่อใด จึงขอถามว่านายกฯ และ 2 รัฐมนตรีให้คำตอบว่าอะไรจึงไม่สามารถมาตอบกระทู้ตนได้ และข้อบังคับที่ 156 ระบุว่า กระทู้ถามสดด้วยวาจาต้องเป็นเรื่องสำคัญที่อยู่ในความสนใจประชาชน เป็นเรื่องเร่งด่วน และเรื่องที่มีผลกระทบเป็นวงกว้างต่อประชาชน ตนจึงอยากสอบถามเรื่องวิกฤตเศรษฐกิจ เรื่องค่าครองชีพผันผวน รายได้ที่หดหาย วิกฤตพลังงานและวิกฤตอาหาร เป็นเรื่องที่คนเดินดินกินข้าวแกงกำลังรออยู่แต่จะทำอย่างไรให้สภาฯ มีประเพณีใหม่เวลาถามแบบนี้ต้องมีนายกฯ และรัฐมนตรีมาตอบ เพราะตนเป็น ส.ส.มา 4 ปี ก็ยังไม่เคยเห็นนายกฯ มาตอบ เรื่องที่ตนถามนั้นอยากให้นายกฯ มาตอบ เพราะจะให้รัฐมนตรีคนหนึ่งมาตอบคงตอบไม่ได้ เนื่องจากเกี่ยวพันหลายกระทรวง ตนฝากถึงนายกฯ ว่า หากมีเหตุจำเป็นต้องอธิบายว่าสาเหตุที่มาไม่ได้เพราะอะไร แค่ตอบว่าติดภารกิจสำคัญนั้น ไม่ใช่คำตอบที่ชัดเจน และควรแจ้งมาด้วยว่าจะสามารถมาตอบกระทู้ของ ส.ส.ได้วันไหนด้าน นายจุลพันธ์ อมรวิวัฒน์ ส.ส.เชียงใหม่ พรรคเพื่อไทย ในฐานะวิปฝ่ายค้าน กล่าวว่า เรื่องนี้ไม่ได้เกิดขึ้นครั้งแรก การที่นายกฯ มอบหมายให้รัฐมนตรีที่ไม่ว่างมาตอบ มันเป็นกระบวนการที่ไม่สามารถรับได้จริงๆ ไม่มีเหตุผลเพียงพอ ควรมอบหมายให้คนที่พร้อมมาตอบจะดีกว่า และทุกกระทู้เป็นกระบวนการตรวจสอบของสภาฯ ต่อ ครม. ตนอยากให้ ครม.ให้ความสำคัญด้วย ซึ่งน่าสังเกตว่าไม่มีครั้งไหนเลยที่รัฐมนตรีไม่มาตอบกระทู้ของ ส.ส.ฝั่งรัฐบาล เพราะอาจนัดหมายกันล่วงหน้า แต่ฝ่ายค้านพลาดนัดกันบ่อยมากจนทำให้เสียสิทธิตรวจสอบการทำงานของรัฐมนตรี เมื่อเลื่อนการตอบกระทู้เช่นนี้ สัปดาห์ถัดไปขอให้อะลุ้มอล่วยให้มีการสอบถามกระทู้ถามสดด้วยวาจามากกว่า 3 กระทู้ และเป็นสิทธิของพรรคร่วมฝ่ายค้าน เพื่อเดินหน้าทำงานกันต่อจากนั้น นายสุชาติ กล่าวว่า ตนเข้าใจดี เพราะตลอดระยะเวลาที่ผ่านมาก็จะเห็นว่า ตนเตือนรัฐบาลตลอดว่าควรให้ความสำคัญกับการประชุมสภาฯ โดยเฉพาะวันพุธและวันพฤหัสบดีควรเว้นว่างนัดหมาย ควรเตรียมพร้อมสำหรับสภาฯ กระทู้ถามสดด้วยวาจาเป็นกระทู้เร่งด่วนที่ยื่นช่วงเช้า และเป็นเรื่องเร่งด่วนที่มีผลกระทบต่อประเทศชาติและประชาชน ทั้งนี้ ในหนังสือนายกฯ ไม่ได้แจ้งว่าจะมาตอบกระทู้ดังกล่าวนี้เมื่อใด แต่แจ้งมาเพียงแค่ขอเลื่อนตอบและมอบหมายให้รัฐมนตรีคนอื่นมาตอบแทน“ที่ผ่านมาผมได้ท้วงติงไปหลายครั้ง การมอบหมายคราวที่แล้วผมได้ท้วงติง รมว.มหาดไทย ไปว่าอย่าสักแต่มอบ ต้องถามผู้รับมอบด้วยว่า พร้อมหรือไม่พร้อม ผมอยากฝากตัวแทนรัฐมนตรีที่อยู่ในสภาฯ ตอนนี้ แม้ข้อบังคับสภาฯ จะไม่สามารถบังคับรัฐบาลได้ แต่ก็เป็นการให้เกียรติซึ่งกันและกัน จึงอยากฝากรัฐมนตรีไปถึงท่านนายกฯ ว่า ขอให้พูดในที่ประชุม ครม. เตือนนายกฯ กันหน่อยว่าสภาฯ มีข้อบังคับข้อที่ 151 ควรให้เกียรติซึ่งกันและกัน นายกฯ ควรมาตอบเอง หากติดภารกิจต้องมอบหมายบุคคลใดที่สามารถมาตอบได้ ดังนั้นเรื่องการมอบหมาย ขอกำชับอีกครั้งว่าการมอบหมายอย่าสั่งเหมือนทหาร คือ สั่งไปแล้ว ถือว่าจบกัน นั่นไม่ใช่ แต่ขอให้สั่งเหมือนนักการเมืองหน่อย สอบถามกันหน่อยว่า ว่างหรือไม่ มาตอบได้หรือไม่ แบบนี้ถึงเรียกว่ามอบหมาย แต่มอบหมายแล้วไม่มีคนมาตอบ ถือว่าไม่ได้มอบหมาย ขอฝากนายนิพนธ์ บุญญามณี รมช.มหาดไทย เรียนท่านนายกฯ ด้วย” นายสุชาติ กล่าว
ผู้ว่าฯ ชัชชาติ ให้โอวาทข้าราชการ กทม.บรรจุใหม่ "ถ้ามีเรื่องทุจริต ไล่ออกทันที"|วันนี้ (24 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร กล่าวให้โอวาทแก่ข้าราชการบรรจุใหม่ ณ ห้องบางกอก อาคารไอราวัตพัฒนา ศาลาว่าการกรุงเทพมหานคร (ดินแดง) โดยระบุว่า พวกเราเป็นกำลังสำคัญ กทม.ต้องฝากในมือพวกเรา พร้อมตั้งคำถามกับบุคลากรว่า “เปลี่ยนอะไร สำคัญที่สุด” จากนั้นได้หยิบยกเนื้อหาจากหนังสือ Think Again ของ Adam Grant มาอธิบายว่า เราต้องสงสัยในสิ่งที่รู้ อยากรู้อยากเห็นในสิ่งที่เราไม่รู้ และปรับความคิดให้ทันสมัยตามข้อมูลใหม่ที่ได้โดยช่วงหนึ่งของการให้โอวาท นายชัชชาติ กล่าวถึงประเด็นการทุจริตในองค์กร พร้อมกล่าวว่า การทำงาน กทม. ไม่ควรเป็นเหมือนครอบครัวเดียวกัน หากมีการทุจริตจะดำเนินการอย่างเด็ดขาด และไล่ออก“ผมจะไม่ทำกับพวกเราเหมือนคนในครอบครัว กทม.ดูแลกันเหมือนทีมดีแล้ว เพราะบริษัทควรเป็นเหมือนทีมกีฬาที่ต้องทำงานเป็นทีม” นายชัชชาติ กล่าวนายชัชชาติ ยังบอกกับข้าราชการบรรจุใหม่ถึงคำพูดที่ว่า “ได้ครับพี่ ดีครับนาย สบายครับผม เหมาะสมครับท่าน” ไม่ควรจะเป็นแบบนั้น ถ้ามีอะไรไม่เห็นด้วยให้บอกหรือแสดงความคิดเห็นได้ผู้ว่าฯ กทม. ยังแนะนำอีกด้วยว่า ให้ถ่อมตนต่อความรู้ที่มี ยำเกรงต่อความไม่รู้ อย่ายึดติดกับความรู้ที่มี ให้เชื่อมั่นในความสามารถ ในการแสวงหาความรู้ใหม่นายชัชชาติ ยังระบุอีกว่า ขอให้กล้าที่จะเผชิญความขัดแย้งที่สร้างสรรค์ ความคัดแย้งเรื่องงาน คือ ความคิด ความเห็น ส่วนความขัดแย้งส่วนตัว คือ อารมณ์ เรื่องส่วนตัว พร้อมย้ำว่า การไม่มีความขัดแย้งเลย ไม่ใช่ความราบรื่นแต่เป็น “ความเฉื่อยชา การเฉยเมย การหยุดนิ่ง” และย้ำทิ้งท้ายว่า ต้องเป็นสังคมที่กล้าคิดใหม่และไม่หยุดเรียนรู้
ชัชชาติ ลงนามชุมนุมสาธารณะได้ 7 พื้นที่ ต้องแจ้งเขตก่อน 24 ชั่วโมง|นายชัชชาติ สิทธิพันธุ์ ผู้ว่าราชการกรุงเทพมหานคร ลงนามเมื่อวันพฤหัสบดี (23 มิ.ย.) ประกาศให้ 7 พื้นที่ในกรุงเทพมหานครเป็นสถานที่ชุมนุมสาธารณะได้ ได้แก่ส่วนเงื่อนไขที่เปิดให้มีการชุมนุมนั้น ผู้จัดการชุมนุมต้องแจ้งให้สำนักงานเขตทราบก่อนการจัดการชุมนุมไม่น้อยกว่า 24 ชั่วโมง โดยมีแบบฟอร์มแจ้งการใช้สถานที่ให้ เพื่อสำนักงานเขตจะได้เตรียมอำนวยความสะดวกให้ผู้ร่วมการชุมนุมอีกเงื่อนไขคือ ผู้จัดการชุมนุมและผู้ชุมนุมจะต้องรักษาทรัพย์สินของทางการ และถ้าหากเกิดความเสียหายจากการชุมนุม ผู้จัดและผู้ชุมนุมจะต้องรับผิดชอบทั้งหมดนอกจากนี้ หากสำนักงานเขตพื้นที่หรือเจ้าพนักงานดูแลการชุมนุมสาธารณะตรวจพบว่าผู้จัดการชุมนุมไม่ปฏิบัติตามกฎหมาย กฎระเบียบอื่นๆ ที่เกี่ยวข้อง ก็จะได้ดำเนินการตามกฎหมายกับผู้จัดการชุมนุมและผู้ชุมนุมต่อไป
คนกรุง เฮ! กทม.เคาะ 2 มาตรการ "ลดค่าเช่าแผงค้า 12 ตลาด-ลดดอกเบี้ยโรงจำนำ"|วันนี้ (24 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร กล่าวถึงประเด็นการกระตุ้นเศรษฐกิจเนื่องจากปัญหาเศรษฐกิจรุนแรง ว่า กทม. ขอช่วยเหลือประชาชนใน 2 เรื่อง คือ 1. การลดค่าเช่าแผงค้า 50% เป็นเวลา 3 เดือน (ก.ค. – ก.ย.) จำนวน 12 ตลาด ประกอบด้วยและตลาดชุมชนอีก 9 แห่ง ได้แก่ขณะเดียวกัน ยังมีนโยบายลดดอกเบี้ย ซึ่งเงินต้นไม่เกิน 5,000 บาท อัตราดอกเบี้ยร้อยละ 10 สตางค์ต่อเดือน โดยจำกัดวงเงินไม่เกิน 100,000 บาทต่อ 1 ราย ต่อโรงรับจำนำ กทม. 1 แห่ง สำหรับเงินต้น 5,001 – 15,000 บาท อัตราดอกเบี้ย 50 สตางค์ต่อเดือน และเงินต้นเกิน 15,000 บาท อัตราดอกเบี้ย 75 สตางค์ต่อเดือนส่วนนโยบายขยายอายุตั๋วจำนำจาก 4 เดือน 30 วัน เป็น 6 เดือน 30 วัน ตั้งแต่เดือนกรกฎาคม – กันยายน 2565 ณ โรงรับจำนำ กทม. 21 แห่ง
ห่วงประชาชนเดือดร้อนของแพง นายกฯ กำชับการค้าภายในดูแล|นายกฯ ห่วงประชาชนได้รับผลกระทบของแพง กำชับกรมการค้าภายใน ดูแลราคาข้าวถุง-สินค้าอุปโภคบริโภคอย่างใกล้ชิด ไม่ให้ประชาชนถูกเอารัดเอาเปรียบนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พล.อ. ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ติดตามการประชุมหารือระหว่างกรมการค้าภายในกับสมาคมผู้ประกอบการข้าวถุงไทย และผู้ประกอบการข้าวสารบรรจุถุงรายใหญ่ในตลาดเมื่อวันที่ 23 มิ.ย. ที่ผ่านมา ซึ่งสมาคมผู้ประกอบการข้าวถุงไทย ยืนยันไม่ได้มีการหารือเพื่อจะปรับราคาจำหน่ายข้าวถุงแต่อย่างใด โดยราคาวัตถุดิบในขณะนี้ไม่ได้มีผลกระทบต่อราคาจำหน่ายเท่าใดนักต้นทุนที่เพิ่มขึ้นขณะนี้มาจากค่าขนส่งเป็นหลัก แต่เพื่อไม่ให้ผู้บริโภคได้รับความเดือดร้อนจากสถานการณ์ในขณะนี้ สมาคมฯ และสมาชิกได้ให้ความร่วมมือกับกรมการค้าภายใน ตรึงราคาจำหน่ายข้าวถุงไว้ ซึ่งนายกรัฐมนตรีรับทราบผลการหารือดังกล่าว พร้อมแสดงความห่วงใยประชาชนที่อาจได้รับผลกระทบจากราคาสินค้าหลายรายการที่เตรียมปรับสูงขึ้น ซึ่งมีสาเหตุจากค่าขนส่งที่สูงขึ้นเป็นหลัก โดยได้กำชับให้กรมการค้าภายใน กระทรวงพาณิชย์ ติดตามสถานการณ์ราคาข้าวถุงและราคาสินค้าอุปโภคบริโภคอย่างใกล้ชิดตลอดระยะเวลาที่ผ่านมาตลาดข้าวถุงมีการแข่งขันกันอย่างมาก ทั้งในด้านราคา ชนิด คุณภาพ และโปรโมชั่น ซึ่งผู้บริโภคมีทางเลือกที่หลากหลาย แต่หลังจากที่มีกระแสข่าวราคาสินค้าอุปโภคและบริโภคทยอยปรับขึ้นราคาหลายรายการ สร้างความกังวลให้กับผู้บริโภคที่ต้องแบกรับภาระสินค้าราคาแพงขึ้น โดยเฉพาะราคาข้าวสารบรรจุถุงที่เป็นอาหารหลักของคนไทย ทั้งนี้ จากผลการประชุมหารือ ยืนยันแล้วว่าข้าวสารบรรจุถุงยังไม่ได้ปรับขึ้นราคา แต่ผู้ประกอบการบางรายชี้แจงว่า อาจมีการปรับกิจกรรมส่งเสริมการขายของผู้ประกอบการแต่ละรายบ้าง เช่น ลดจำนวนความถี่ หรือส่วนลดทางการค้า ซึ่งแต่ละรายจะบริหารจัดการภายใต้สถานการณ์ของตนเอง ทั้งนี้ หากประชาชนผู้บริโภคไม่ได้รับความเป็นธรรมพบว่ามีการขึ้นราคาข้าวถุงสูงเกินสมควร หรือไม่ได้รับความเป็นธรรมด้านปริมาณและคุณภาพ สามารถแจ้งได้ที่สายด่วนกรมการค้าภายใน โทร. 1569ทั้งนี้ นายกรัฐมนตรีติดตามสถานการณ์ราคาสินค้า เข้าใจถึงความเดือดร้อนของประชาชน และห่วงใยประชาชนทุกคนที่อาจได้รับผลกระทบจากราคาสินค้าหลายรายการที่เตรียมปรับสูงขึ้นในขณะนี้ นายกรัฐมนตรีจึงได้สั่งการให้กรมการค้าภายใน กระทรวงพาณิชย์ และหน่วยงานที่เกี่ยวข้อง ติดตามสถานการณ์ราคาสินค้า ร่วมกันกำกับดูแลราคาสินค้าอย่างใกล้ชิด โดยให้มีการหารือร่วมกับผู้ประกอบการสินค้า เพื่อให้มั่นใจว่าประชาชนจะไม่ถูกเอารัดเอาเปรียบด้านราคาและช่วยเหลือประชาชนให้อยู่ในเกณฑ์ที่เหมาะสมและควบคุมได้ ยืนยันว่ารัฐบาลพยายามอย่างเต็มที่ในการแก้ไขปัญหาผ่านการดำเนินการตามมาตรการต่าง ๆ เพื่อดูแลชีวิตความเป็นอยู่ของประชาชนทุกคน
นิด้าโพลเผยคนหนุน อุ๊งอิ๊งค์ เป็นนายกรัฐมนตรี สวนทางประยุทธ์คะแนนวูบ|ศูนย์สำรวจความคิดเห็นนิด้าโพล สถาบันบัณฑิตพัฒนบริหารศาสตร์ (นิด้า) เผยผลสำรวจประชาชน 2,500 คน ที่ทำขึ้นระหว่างวันที่ 20-23 มิ.ย. 2565 ว่าประชาชนสนับสนุนให้ อุ๊งอิงค์-นางสาวแพทองธาร ชินวัตร จากพรรคเพื่อไทย เป็นนายกรัฐมนตรีมากที่สุด ที่ 25.28% เพิ่มขึ้นจากการสำรวจครั้งก่อนหน้าที่ 12.53%นิด้าโพลระบุถึงสาเหตุที่ประชาชนกลุ่มตัวอย่างเลือกนางสาวแพทองธาร เพราะต้องการเปิดโอกาสให้คนรุ่นใหม่บริหารประเทศ ชื่นชอบพรรคเพื่อไทยเพราะทำนโยบายต่างๆ ได้จริง และชื่นชอบผลงานในอดีตของตระกูลชินวัตรรองลงมาคือ ยังหาคนที่เหมาะสมไม่ได้ ที่ 18.68% ลดลงจากครั้งก่อนที่ 27.62%อันดับ 3 คือ นายพิธา ลิ้มเจริญรัตน์ จากพรรคก้าวไกล ที่ 13.24% ไม่เปลี่ยนแปลงจากครั้งก่อนนักที่ 13.42% ส่วนเหตุผลคือต้องการให้คนรุ่นใหม่บริหารประเทศ และชื่นชอบอุดมการณ์และนโยบายของพรรคอันดับ 4 คือ พลเอก ประยุทธ์ จันทร์โอชา ที่ 11.68% จากครั้งก่อน 12.67% เหตุผลคือเป็นคนตรงไปตรงมา ทำให้ประเทศเกิดความสงบ และต้องการบริหารประเทศมีความต่อเนื่องส่วนอันดับ 5 คือ คุณหญิงสุดารัตน์ เกยุราพันธุ์ จากพรรคไทยสร้างไทย ที่ 6.80% ลดลงจาก 8.22% ในการสำรวจครั้งก่อน โดยมีเหตผลคือประสบการณ์ด้านการบริหารในอดีต และต้องการเปิดโอกาสให้ผู้หญิงเข้ามาบริหารประเทศอันดับ 6 คือ พลตำรวจเอก เสรีพิศุทธ์ เตมียเวส จากพรรคเสรีรวมไทย ที่ 6.60%อันดับ 7 นายชัชชาติ สิทธิพันธุ์ ที่ 4.20%อันดับ 8 นายกรณ์ จาติกวณิช จากพรรคกล้า ที่ 3.76%เมื่อถามถึงพรรคการเมืองที่ประชาชนจะสนับสนุนในวันนี้ ผลออกมาว่าพรรคเพื่อไทยครองใจกลุ่มตัวอย่างที่ร่วมการสำรวจ ค่อนข้างทิ้งห่างพรรคอื่น Manan VATSYAYANA / AFPนางสาวแพทองธาร ชินวัตร ยืนบนเวทีปราศรัยในการประชุมใหญ่สามัญประจำปีของพรรคเพื่อไทย เมื่อวันที่ 24 เม.ย. 2565หากเปรียบเทียบกับผลการสำรวจคะแนนนิยมทางการเมือง รายไตรมาส ครั้งที่ 1/65 เดือนมีนาคม 2565 พบว่า ผู้ที่ระบุว่าไม่สนับสนุนพรรคการเมืองใดเลย และพรรคประชาธิปัตย์ มีสัดส่วนลดลง ในขณะผู้ที่ระบุว่า พรรคเพื่อไทย พรรคก้าวไกล พรรคเสรีรวมไทย พรรคไทยสร้างไทย พรรคกล้า และพรรคภูมิใจไทย มีสัดส่วนเพิ่มขึ้น 
ชัชชาติ ไม่ทะเยอทะยานเป็นนายกรัฐมนตรี เอาหน้าที่ ผู้ว่าฯ กทม. ให้รอดและให้ดีก่อน|“ชัชชาติ” เชื่อ ผู้ว่าฯ แต่งตั้งชนะใจประชาชนได้หากทำงานหนัก ไม่คิดทะเยอทะยานเป็นนายกฯ หลังหมดวาระ ชี้ ตอนนี้ต้องเอาผู้ว่าฯ ให้รอดและให้ดีก่อน นายชัชชาติ สิทธิพันธุ์ ผู้ว่าราชการกรุงเทพมหานคร กล่าวถึงปรากฏการณ์เรื่องการเลือกตั้งผู้ว่าฯ กทม. ส่งผลให้หลายภาคส่วนมองว่าควรมีการเลือกตั้งผู้ว่าฯ ในทุกจังหวัด ว่าประเด็นนี้มองว่าแล้วแต่มุมมอง จังหวัดอื่นอาจเห็น กทม.-พัทยา เลือกแล้วอยากเลือกบ้าง ซึ่งก็ต้องมีการพิจารณาในภาคใหญ่ มองว่าทำให้คนตื่นตัวขึ้นสำหรับผู้ว่าฯ 2 ปี มีการปรับเปลี่ยน อาจจะไม่มีความผูกพัน บางพื้นที่อาจอยากได้คนที่ผูกพันกับพื้นที่เพื่อการพัฒนาที่ต่อเนื่อง แต่ก็มีท้องถิ่นบางที่อยู่มา 20 ปีแล้ว เช่น อำเภอพนัสนิคม ก็จะรู้หมดเลยว่าปัญหาคืออะไรนายชัชชาติ ยังกล่าวว่า ผู้ว่าฯที่มาจากการแต่งตั้ง หากทำงานหนักมองว่าก็ชนะใจคนได้เหมือนกัน ขึ้นอยู่กับวิธีการทำงาน ซึ่งหลายจังหวัดก็มีผู้ว่าฯ ที่คนรักเมื่อสอบถามว่าภายหลัง 4 ปีเสร็จสิ้นภารกิจผู้ว่าฯ กทม. จะมีโอกาสเห็นนายชัชชาติ ในฐานะนายกรัฐมนตรีหรือไม่ สืบเนื่องจากเมื่อวันที่ 24 มิ.ย.ที่ผ่านมา ในการกล่าววาระ 90 ปีประชาธิปไตยไทย ที่มหาวิทยาลัยธรรมศาสตร์ ท่าพระจันทร์ นายชัชชาติ ได้กล่าวว่า“เป็นแคนดิเดตนายกรัฐมนตรีของพรรคเพื่อไทย ตอนนี้ก็ยังเป็นอยู่นะ เพราะไม่รู้จะไปลาออกกับใคร ไม่รู้จะไปยื่นใบลาออกกับใคร”นายชัชชาติ ระบุว่า ไม่มีหรอก อย่าเพิ่งคิดอะไร ไม่ได้มีความทะเยอทะยานอะไร แค่พูดตลกๆ ซึ่งมองว่ารัฐธรรมนูญก็แปลกนะ เป็นแคนดิเดตนายกฯ แต่ไม่รู้จะไปลาออกที่ไหน แต่หากหมดเทอมของรัฐบาลแคนดิเดตก็หายไปเอง ตอนนี้ต้องเอาผู้ว่าฯ ให้รอดและให้ดีก่อน ส่วนกรณีที่มีหลายคนแซวว่าการที่นายชัชชาติเจอกับนายกรัฐมนตรี ทำให้ท่าทีของนายนายกรัฐมนตรีซอฟต์ลง นายชัชชาติ กล่าวว่า เราเป็นเสมือนผู้ใต้บังคับบัญชา ก็ต้องทำงานร่วมกัน ไม่มีอะไร อย่าคิดแบบนั้นเลย นายกฯ ก็เป็นผู้บริหารใหญ่
ชัชชาติรับหมวกกันน็อกเด็ก สมาคมประกันวินาศภัยไทยโร่หนุน 120,000  ใบ|นายชัชชาติ สิทธิพันธุ์ ผู้ว่าราชการกรุงเทพมหานคร ถ่ายทอดสดผ่านแฟนเพจเมื่อวันจันทร์ (27 มิ.ย.) รับมอบหมวกกันน็อกสำหรับเด็กจากสมาคมประกันวินาศภัยไทย และเตรียมสนับสนุนหมวกกันน็อกเด็ก 120,000 ใบ เพื่อแจกจ่ายให้นักเรียนที่เข้าเรียนในโรงเรียนสังกัดกรุงเทพมหานครนายชัชชาติ เผยว่าตนรู้สึกยินดีมากที่สมาคมประกันวินาศภัยไทยจะสนับสนุนหมวกกันน็อกจำนวนดังกล่าวมาให้"นักเรียนของเราที่ต้องการหมวกกันน็อกเด็กเนี่ย มี 120,000 กว่าใบ ทางสมาคมยินดีสนับสนุนเลย 120,000 ใบ หมวกกันน็อก ให้กับโรงเรียนของ กทม."ผู้ว่าราชการกรุงเทพมหานครกล่าวถึงที่มาของความร่วมมือครั้งนี้ว่าเกิดจากตนและทีมงานเคยกล่าวถึงความต้องการหมวกกันน็อกเด็กผ่านไลฟ์หลายครั้ง จนนายสรยุทธ์ สุทัศนจินดา นำไปรายงานต่อ ทำให้สมาคมประกันวินาศภัยไทยทราบข่าวและต้องการสนับสนุนหมวกกันน็อกเด็กให้กรุงเทพมหานครนายอานนท์ วังวสุ นายกสมาคมประกันวินาศภัยไทย ที่มาพบนายชัชชาติ พร้อมกับคณะ กล่าวผ่านไลฟ์ของผู้ว่าราชการกรุงเทพมหานครว่า อัตราการเสียชีวิตของเด็กอายุต่ำกว่า 15 ปี ที่ได้รับอุบัติเหตุจากจักรยานยนต์อยู่ที่เกือบ 24% "คนพวกนี้เป็นทรัพยากรของชาติ ดังนั้นเราต้องรักษาไว้" นายอานนท์ กล่าว"ทั้งสมาคมประกันวินาศภัยไทยและก็บริษัทกลางคุ้มครองผู้ประสบภัยจากรถ ที่เป็นต้นแบบในการรณรงค์ลดอุบัติเหตุนะครับ ก็ยินดีให้ความร่วมมือกับท่านผู้ว่าฯ ในการหาหมวกกันน็อกให้เด็กใส่"
"ผบ.เรือนจำพิเศษ" แจงเหตุผู้ต้องขังทะลุแก๊สกินยาเกินขนาด อีก 2 ราย ขูดข้อมือ|“ผบ.เรือนจำพิเศษ” แจง หลัง “อานนท์” โพสต์ผู้ต้องขังทะลุแก๊สฆ่าตัวตายในคุก ระบุมี 1 รายกินยาเกินขนาด อีก 2 ราย ขูดข้อมือ เหตุจากความเครียด ยันปลอดภัยแล้วนายนัสที ทองปลาด ผบ.เรือนจำพิเศษกรุงเทพมหานคร เปิดเผยถึงกรณีที่ นายอานนท์ นำภา แกนนำม็อบคณะราษฎร ได้โพสต์ข้อความลงในบัญชีเฟซบุ๊กส่วนตัว ระบุว่า “ผู้ต้องขังการเมืองทะลุแก๊ส ฆ่าตัวตายในคุก ขอราชทัณฑ์แถลงข้อเท็จจริงเกี่ยวกับอาการล่าสุดครับ” , “ทนายไปเยี่ยมวันนี้ทราบ 2 เคส คือกรีดมือ และกินยาพาราประมาณ 60 เม็ด อยู่โรงพยาบาลราชทัณฑ์ หวังว่าหมอคงช่วยทัน” จนเป็นกระแสร้อนแรงในโลกโซเชียลมีเดีย ขอให้กรมราชทัณฑ์ชี้แจงถึงประเด็นร้อนดังกล่าวโดย นายนัสที ยืนยันว่า เรื่องดังกล่าวเป็นเรื่องจริง ย้อนไปเมื่อวันที่ 17 มิ.ย.ที่ผ่านมา มีผู้ต้องขังทะลุแก๊สถูกส่งเข้ามาจำนวน 11 ราย โดยทั้งหมดจะถูกกักโรคไว้ก่อน 10 วัน พอผ่านกระบวนการแล้วก็จะมีนักจิตวิทยาเข้าไปดูแล ซึ่งตอนเเรกพวกเขาก็ดูเหมือนปรับตัวได้ แต่เมื่อล่าสุดวันเสาร์ที่ 25 มิ.ย.ที่ผ่านมา ช่วงประมาณ 21.00 – 22.00 น.ตนได้รับรายงานจากพัศดีว่ามีผู้ต้องขังหนึ่งรายได้ทานยาเกินขนาด พยาบาลของทางเรือนจำรวมถึงตนจึงได้เข้าไปดู ปรากฏพบว่าเป็นผู้ต้องขังที่ชื่อว่า นายเอ (นามสมมุติ) อายุ 21 ปี ตนจึงได้สอบถามว่าทานยาอะไรไป ทางผู้ต้องขังรายนี้ก็ตอบว่าเป็นยาพารา โดยทานไปหลายเม็ด เมื่อสอบถามว่านำมาจากไหน นายเอตอบว่าเป็นยาพาราที่ทางเรือนจำได้มีการแจกจ่ายไว้เมื่อมีใครเจ็บป่วยส่วนสาเหตุที่ทำให้กินจำนวนมากนั้น นายเอ ระบุว่า ขอจากเพื่อนในเรือนจำที่เป็นกลุ่มทะลุแก๊สด้วยกัน ขอมาคนละเม็ดสองเม็ดและสะสมมาเรื่อยๆ และเหตุใดถึงกินยาพาราเกินขนาดนั้น นายเอ กล่าวว่ามีความเครียดเนื่องจากคิดถึงภรรยาและลูก เพราะภรรยากำลังตั้งครรภ์อยู่ ตนจึงได้แนะนำไปว่าการแก้ปัญหาโดยวิธีการนี้มันไม่ถูกต้องจะต้องรักษาสุขภาพร่างกายและจิตใจตัวเองไว้ให้แข็งแรงทั้งนี้ เมื่อตนได้พูดคุยด้วยความห่วงใยแล้วจึงมอบหมายให้พัศดีส่งตัวผู้ต้องขังรายนี้ไปยังโรงพยาบาลราชทัณฑ์ที่อยู่ข้างๆ เพื่อให้แพทย์ดำเนินการรักษาไปตามระบบขั้นตอน ส่วนอาการล่าสุดของนายเอ ได้พูดคุยเมื่อช่วงเช้าที่ผ่านมา พบว่าปกติดี และยังคงรักษาตัวอยู่ในโรงพยาบาลราชทัณฑ์ เนื่องจากแพทย์กังวลเรื่องการรักษาตับ เพราะจะต้องดูแลในระยะยาวและต้องดูผลภายหลังจากการทานยาเกินขนาดดังกล่าวต่อไปนายนัสที ยังกล่าวว่า สำหรับผู้ต้องขังอีกสองราย ที่ทนายอานนท์ได้ระบุว่า มีการกรีดมือนั้น ภายในวันเดียวกันนั้น (วันเสาร์ที่ 25 มิ.ย.) ตนก็ได้รับรายงานมาอีกว่าผู้ต้องขังห้องเดียวกัน คือนายบี (นามสมมุติ)และนายซี (นามสมมุติ) ทั้งคู่ได้ใช้เหมือนเป็นเศษโลหะเล็กๆขูดที่ข้อมือของตัวเอง แต่ไม่ถึงขั้นกรีดข้อมือ โดยลักษณะเป็นแผลแบบมีเลือดซึม ตนจึงให้พยาบาลขึ้นไปดู และได้สอบถาม จึงรับทราบว่าพวกเขาทั้งคู่มีความเครียด เนื่องจากไม่ได้รับการประกันตัวจึงได้แนะนำว่าวิธีการดังกล่าวมันไม่ได้ผลเพราะจะต้องไปยื่นที่ศาลและชี้แจงให้ศาลเห็นตามขั้นตอน เพื่อให้ได้รับการประกันตัวชั่วคราว ทั้งนี้ ได้ให้นักจิตวิทยาเข้าไปพูดคุยกับผู้ต้องขังทั้ง 2 รายนี้และให้นักสังคมสงเคราะห์เข้าไปดูแลด้วย รวมถึงจะมีการติดต่อญาติให้เข้ามาเยี่ยมผู้ต้องขังทั้ง 2 รายด้วยเช่นกันนายนัสที ยังระบุว่า ลักษณะบาดแผลของทั้งคู่เป็นรอยบางๆ ไม่ได้เป็นรอยถึงขนาดกรีดและมีรอยประมาณสามรอย แพทย์จึงได้มีการทายาฆ่าเชื้อให้และพันแผลไว้ให้ ล่าสุดวันนี้ได้เข้าไปพูดคุยกับผู้ต้องขังทั้ง 2 ราย เนื่องจากครบกักโรค 10 วัน พอดี จึงได้มีการย้ายผู้ต้องขังทั้ง 2 รายนี้ รวมถึงผู้ต้องขังทะลุแก๊สรายอื่นๆ จากแดนสองไปอยู่แดนสี่ซึ่ง ก็จะมีนักสังคมสงเคราะห์ นักจิตวิทยา นักบำบัดเข้าไปพูดคุย จนทั้งหมดหายเครียดไปแล้ว และปลอดภัยดี
โอ๊ค พานทองแท้ แต่งงานสุดชื่นมื่น มดดำร่วมอวยพร เผย "ดีใจสุด"|มดดำ-คชาภา ตันเจริญ พิธีกรชื่อดัง โพสต์อินสตาแกรมเมื่อวันจันทร์ (27 มิ.ย.) เป็นรูปบรรยากาศงานแต่งงานระหว่าง โอ๊ค-พานทองแท้ ชินวัตร วัย 42 ปี เพื่อนสนิท ซึ่งเป็นลูกชายอดีตนายกรัฐมนตรี และนางสาวณัฐฐิญา ปวงคำ ผู้บริหารโรงแรมเอสซี ปาร์ค"เมื่อก่อนข้ออ้าง ของคนไม่มีแฟนไม่มีคู่ คือรอโอ้คแต่งก่อน @oak_ptt คราวนีแต่งแล้ว หมดข้ออ้างละ ดีใจสุด ที่ในที่สุด วันนี้ ก็มาถึง วันที่เริ่มครอบครัว" มดดำ โพสต์นอกจากรูปของคู่บ่าวสาวแล้ว ยังมีภาพที่คู่บ่าวสาวถ่ายคู่กับแม่เจ้าบ่าว คุณหญิงพจมาน ณ ป้อมเพชร รูปคู่ของตนกับเจ้าบ่าว และรูปที่พิธีกรชื่อดังรายนี้กับสมาชิกในครอบครัวคนอื่นๆ ของนายพานทองแท้ เรื่อยไปถึงรูปที่ถ่ายรูปกับกลุ่มเพื่อนอย่างไรก็ตาม เป็นที่น่าสังเกตว่าชุดที่มดดำ นายพานทองแท้ และเพื่อนๆ สวมใส่อยู่ในโพสต์งานแต่งงานนี้ มีความคล้ายคลึงกับโพสต์ที่มดดำโพสต์เมื่อวันที่ 25 พ.ค. จึงเป็นไปได้ว่างานแต่งงานของนายพานทองแท้จัดขึ้นอย่างช้าที่สุดในวันดังกล่าว
ทำความรู้จัก เจ้าสาวคนสวยของ "โอ๊ค พานทองแท้" ที่แท้ผู้บริหารโรงแรมดัง|รู้จัก "ติ๊ก ณัฐฐิญา ปวงคำ" เจ้าสาวของ "โอ๊ค พานทองแท้" หลังซุ่มวิวาห์เงียบ เป็นถึงผู้บริหารโรงแรม เอส.ซี.พาร์ค ทำเอาผู้ติดตามข่าวสารแวดวงการเมืองถึงกับเซอร์ไพรส์ หลังจาก นายพานทองแท้ ชินวัตร บุตรชาย นายทักษิณ ชินวัตร อดีตนายกรัฐมนตรี ได้เข้าพิธีสมรสกับ น.ส.ณัฐฐิญา ปวงคำ ผู้บริหารโรงแรม เอส.ซี.พาร์ค เมื่อวันที่ 24 พ.ค.ที่ผ่านมา ที่บ้านพักของนายพานทองแท้ ย่านคันนายาว กทม.โอ๊ค พานทองแท้ แต่งงานสุดชื่นมื่น มดดำร่วมอวยพร เผย "ดีใจสุด"ทำเอาหลายคนถึงกับสงสัยว่าเจ้าสาวคนสวย ที่มาคว้าหัวใจของลูกชายอดีตนายกฯ เธอเป็นใคร มาจากไหนสำหรับเจ้าสาวของโอ๊ค พานทองแท้ วัย 42 ปี ชื่อจริงคือ น.ส.ณัฐฐิญา ปวงคำ มีชื่อเล่นว่า ติ๊ก  ปัจจุบันอายุ 35 ปี เป็นบุตรของ นางศรัญญา แสงสังข์ และ นายสมยศ ปวงคำ จบการศึกษาระดับปริญญาตรี คณะบริหารธุรกิจระหว่างประเทศ ที่มหาวิทยาลัยธุรกิจบัณฑิตย์ก่อนหน้านี้ ติ๊ก ณัฐฐิญา เคยทำงานที่ บริษัทริชบลู พร๊อพ เพอร์ตี้ จำกัด และปัจจุบันทำงานเป็นผู้บริหารของโรงแรม เอส.ซี.พาร์ค ขณะที่ อุ๊งอิ๊งค์ แพทองธาร ชินวัตร น้องสาวของโอ๊ค พานทองแท้ ก็ได้โพสต์เฉลยสาเหตุของการวิวาห์เงียบในครั้งนี้ว่า"เจ้าบ่าวขี้เขินนนนน (เจ้าสาวก็ไม่ต่าง) พี่ชายแต่งงานแล้วค่า ไม่ต้องแปลกใจ ทำไมแต่งเงียบ พี่โอ๊คบอกว่าเขิน ถ้าต้องเป็นเจ้าภาพเอง ไปร่วมงานคนอื่นได้ งานตัวเองทำตัวไม่ถูกนับเป็นวันที่พิเศษมากๆอีกวันของครอบครัวเรา ที่ได้ต้อนรับติ๊ก เข้ามาเป็นสมาชิกอีกคน ติ๊ก …นอกจากจะหน้าตาสวยแล้ว ติ๊กยังมีจิตใจที่สวยมากๆ รักพี่โอ๊ค ดูแลเป็นห่วง จนพี่โอ๊ค กลายเป็นคนที่ดูอ่อนโยนขึ้นอย่างเห็นได้ชัดขอบคุณติ๊กที่รักพี่โอ๊คในแบบที่พี่โอ๊คเป็น มองเห็นข้อดีของกันและกันเสมอ ขอให้ทั้งคู่ มีความสุขมากๆ รักกันในวันที่ทุกข์ และในวันที่สุข อยู่ทีมเดียวกัน มีหลานอา มาให้ธิธารได้เป็นพี่สาวนะคะ รักทั้งคู่มากๆ จ้ะ"
อนุทิน ติดโควิด หลังกลับจากประชุมที่ฝรั่งเศส-สวิส เผยฉีดวัคซีนไปแล้ว 6 เข็ม|ตามที่นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วยผู้บริหารกระทรวงสาธารณสุข กระทรวงการต่างประเทศ สำนักงานส่งเสริมการจัดประชุมและนิทรรศการ (ICEB) และผู้ว่าราชการจังหวัดภูเก็ต เข้าร่วมประชุมสามัญประจำปี ครั้งที่ 170 ของสำนักงานองค์การนิทรรศการนานาชาติ (BIE 170th General Assembly) ที่กรุงปารีส ประเทศฝรั่งเศส ระหว่างวันที่ 19-21 มิถุนายน 2565 เพื่อร่วมนำเสนอความพร้อมของประเทศไทยในการเป็นเจ้าภาพการจัดงานเอ็กซ์โปวาระพิเศษ ที่จังหวัดภูเก็ตในปี 2028 (Specialised Expo) เพื่อส่งเสริมการท่องเที่ยว และเดินทางต่อพร้อมผู้บริหารและเจ้าหน้าที่ที่เกี่ยวข้อง เข้าร่วมการประชุมคณะกรรมการบริหาร UNAIDS ครั้งที่ 50 ที่นครเจนีวา สมาพันธรัฐสวิส ระหว่างวันที่ 21 -24 มิถุนายน 2565ภายหลังเสร็จสิ้นภารกิจ คณะผู้บริหารและเจ้าหน้าที่เกี่ยวข้องเดินทางกลับประเทศไทยเมื่อวันที่ 26 มิถุนายน 2565 รองนายกรัฐมนตรีและรัฐมนตรีว่าการกระทรวงสาธารณสุข มีอาการปวดเมื่อยกล้ามเนื้อและระคายคอ ผลตรวจ ATK เป็นบวก ขณะนี้แพทย์สั่งแยกตัวเพื่อความปลอดภัย 1 สัปดาห์วันนี้ (28 มิถุนายน 2565) นายแพทย์เกียรติภูมิ วงศ์รจิต ปลัดกระทรวงสาธารณสุข กล่าวว่า หัวหน้าคณะผู้แทนไทยเดินทางกลับจากปฏิบัติราชการต่างประเทศมาถึงประเทศไทย มีอาการเล็กน้อย คือ ปวดเมื่อยกล้ามเนื้อและระคายคอ ได้ตรวจ ATK พบผลบวก จากการสอบสวนโรคคาดว่า ได้รับเชื้อระหว่างการไปปฏิบัติภารกิจที่ต่างประเทศ เพราะต้องมีการพบปะ พูดคุย และสัมผัสมือกับผู้เข้าร่วมประชุมจำนวนมาก อย่างไรก็ตาม เนื่องจากได้รับวัคซีนป้องกันโควิด-19 ครบตามเกณฑ์ที่แนะนำก่อนการเดินทาง ทำให้ไม่มีอาการป่วย แพทย์สั่งแยกตัวเพื่อความปลอดภัย 1 สัปดาห์ โดยไม่ต้องเข้ารับการรักษาตัวที่โรงพยาบาล สำหรับผู้ร่วมเดินทางหากเป็นผู้สัมผัสเสี่ยงสูงให้สวมหน้ากากตลอดเวลา งดไปในพื้นที่สาธารณะที่มีผู้คนจำนวนมากและสังเกตอาการป่วย หากเริ่มมีอาการทางเดินหายใจให้ตรวจ ATK และดูแลสุขภาพตามคำแนะนำของแพทย์ปลัดกระทรวงสาธารณสุขกล่าวต่อว่า กรณีดังกล่าวจะไม่กระทบต่อนโยบายรัฐบาลที่กำลังเปิดประเทศ เพื่อรองรับนักท่องเที่ยว เนื่องจากประชาชนในประเทศฉีดวัคซีนแล้วประมาณร้อยละ 80 มีระบบการเฝ้าระวังป้องกัน ทั้งในสถานพยาบาลและพื้นที่เสี่ยง แนะนำการสวมหน้ากากเมื่ออยู่ในที่ผู้คนแออัดหรือเมื่อทำกิจกรรมเสี่ยงทั้งนี้ ระบบการแพทย์และสาธารณสุขรองรับได้ปกติ เพราะมีเตียงพอ หมอพอ และยาพอ และเน้นย้ำให้ประชาชนเข้ารับวัคซีนป้องกันโควิด-19 ถึงแม้จะไม่สามารถป้องกันการติดเชื้อได้ 100 % แต่ป้องกันการป่วยที่มีอาการหนักได้เมื่อวันที่ 13 มิถุนายน 2565 ที่ผ่านมา นายอนุทิน ได้เข้ารับการฉีดวัคซีนเข็มที่ 6 ไฟเซอร์ และก่อนหน้านั้น ได้รับการฉีดวัคซีนโควิด-19 โดยฉีด ซิโนแวค 2 เข็ม แอสตราเซเนกา 2 เข็ม และ ไฟเซอร์
ชัชชาติ เคาะค่าโดยสารรถไฟฟ้า BTS สายสีเขียว ตลอดสายไม่เกิน 59 บาท|ผู้ว่าฯ กทม. ชัชชาติ เคาะราคาค่าโดยสาร รถไฟฟ้า BTS สายสีเขียว ตลอดสายแล้วไม่เกิน 59 บาท ตามข้อเสนอของ TDRI ชี้เป็นราคาที่เหมาะสม ประชาชนน่าจะรับได้เมื่อวานนี้ (28 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยถึงความคืบหน้ากรณีสัญญาสัมปทานรถไฟฟ้าสายสีเขียว หลังประชุมร่วมกันกับนายธงทอง จันทรางศุ ประธานกรรมการ บริษัท กรุงเทพธนาคม จำกัด ที่อาคารธานีนพรัตน์ ศาลาว่าการ กทม. ดินแดง ว่า จะต้องสรุปความคืบหน้าเรื่องนี้ภายใน 1 เดือน โดยสิ่งสำคัญ คือ การคิดราคารถไฟฟ้าส่วนต่อขยายส่วนที่ 2 ที่เป็นภาระหนี้ที่ปัจจุบันมีคนใช้อยู่ 27%โดยเบื้องต้นเรื่องราคาคงเป็นไปตามข้อเสนอของสถาบันวิจัยเพื่อการพัฒนาประเทศไทย (TDRI) ที่ให้เก็บค่าโดยสารตลอดสายไม่เกิน 59 บาท ในส่วนต่อขยายส่วนที่ 2 แบริ่ง-เคหะสมุทรปราการ และห้าแยกลาดพร้าว-คูคต สำหรับอัตราค่าโดยสารรถไฟฟ้าสายสีเขียวต่อขยายเก็บ 15 บาท เมื่อรวมกับเส้นทางหลักสัมปทานเก็บได้สูงสุดไม่เกิน 59 บาทนายชัชชาติ กล่าวว่า ปัจจุบันรถไฟฟ้าสายสีเขียวมีหนี้ส่วนต่อขยายราว 100,000 ล้านบาท และมีหนี้โครงสร้างพื้นฐานของรัฐบาล แบ่งเป็นหนี้วางระบบรถประมาณ 19,000 ล้านบาท และหนี้ค่าจ้างเดินรถ 13,000 ล้านบาท ซึ่งต้องพิจารณา 2 ส่วน ได้แก่ การคิดอัตราค่าโดยสารที่ไม่ได้ขึ้นมานานหลายปี และการต่อสัญญาสัมปทาน คาดว่าจะได้ข้อสรุปภายในเดือนหน้านอกจากนี้ นายชัชชาติ กล่าวเพิ่มเติมว่า อัตราค่าโดยสาร 59 บาท เป็นตัวเลขที่คณะผู้บริหาร กทม.เห็นว่ามีความเหมาะสม ประชาชนน่าจะรับได้ เพราะเส้นทางรถไฟฟ้าสายสีเขียวต่อขยายไกลพอสมควร ช่วงหมอชิต-คูคต ระยะทาง 19 กม. จำนวน 16 สถานี ช่วงแบริ่ง-สมุทรปราการ ระยะทาง 13 กม. จำนวน 9 สถานี ส่วนเรื่องระยะเวลาที่จะเริ่มเก็บ ตั้งเป้าจะเริ่มเก็บวันที่ 1 ก.ค.นี้ แต่ทางสำนักการจราจรและขนส่ง (สจส.) แจ้งว่าอาจจะไม่ทัน เพราะต้องหารือกับบริษัทบีทีเอสเพื่อปรับแก้ไขระบบซอฟต์แวร์การคำนวณค่าโดยสารส่วนต่อขยายก่อน
ชัชชาติ ยอมรับคำสั่ง มท. หาชุดลูกเสือ-เนตรนารีให้ครอบครัวยากจน แต่น่ามีงบมาด้วย|หลังจากเมื่อวันที่ 22 มิ.ย.ที่ผ่านมา นายสุทธิพงษ์ จุลเจริญ ปลัดกระทรวงมหาดไทย ในฐานะรองประธานกรรมการบริหารลูกเสือแห่งชาติ มีคำสั่งให้ผู้ว่าราชการทุกจังหวัด สนับสนุนการจัดหาชุดลูกเสือ-เนตรนารี ให้ครอบครัวที่มีฐานะยากจนขัดสน นั้นล่าสุด นายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยถึงกรณีดังกล่าวว่า ถ้าเป็นคำสั่งก็ต้องทำ ถ้าจะทำก็อย่าให้เป็นภาระประชาชน เดี๋ยวเราเป็นภาระให้ แต่ว่าถ้าเกิดให้เราหาก็ช่วยให้งบมาด้วย เมื่ออาทิตย์ที่แล้วตนก็เพิ่งไปตัดชุดลูกเสือมา เพราะต้องไปงานชุมนุมลูกเสือ เข้าใจว่าเรามีชุดฟรีอยู่แล้วตามความต้องการ แต่เรื่องชุดลูกเสือยังไม่มีรายละเอียด แต่น่าจะแพงกว่าชุดปกติ เพราะว่ามีองค์ประกอบเยอะ"เดี๋ยวดูว่าจะมีรูปแบบที่มันง่ายขึ้นไหม ชุดอาจจะแค่ส่วนหนึ่ง จริงๆ แล้วมันอยู่ที่การฝึกวินัยหรือว่าแนวคิดมากกว่า ฉะนั้นองค์ประกอบถ้ามันแพงก็อาจจะไม่จำเป็น ผมว่าเอาไปทำอะไรที่มีประโยชน์หรือเปล่า" ผู้ว่าฯ กทม. กล่าวนายชัชชาติ ยังกล่าวอีกว่า เดี๋ยวไปดูว่ามันจะปรับรูปแบบอย่างไรได้ ให้มันง่ายขึ้น หรือว่าต้องเป็นแบบนี้ คือ ต้องเป็นคำสั่งมา ถ้าต้องทำแบบนี้เราก็ต้องทำตาม เพราะเป็นนโยบายมา ส่วนเรื่องค่าใช้จ่ายคงต้องดูเรื่องงบประมาณ และอย่างที่บอกถ้าเป็นคำสั่งน่าจะมีงบประมาณมาให้เราด้วยเมื่อถามว่าเป็นการโยนภาระมาให้ กทม.หรือไม่ นายชัชชาติ ระบุว่า ไม่หรอก เพราะเป็นหน้าที่ที่เราต้องทำอยู่แล้ว กระทรวงเขาสั่งมาเราก็ต้องทำ เพราะว่าถ้าให้กระทรวงจัดก็คงไม่ได้ เพราะว่ากระทรวงก็ไม่ได้สัมผัสกับเด็ก เราเป็นผู้ดูแลโรงเรียน ดังนั้นเราก็ต้องดูแล แต่ถ้ามีปัญหาอะไรคงต้องแจ้งกัน ถ้าหากว่างบไม่พอเราก็ต้องแจ้งกลับไป ถ้างบไม่มีเราก็ต้องพูดความจริง"ผมเห็นด้วยที่ว่าอย่าให้เป็นภาระกับเด็กกับผู้ปกครอง จริงๆ แล้วไม่เฉพาะเด็กยากจน เด็กทุกคน ถ้าจะให้แต่งชุดลูกเสือแล้วมีค่าใช้จ่าย เราก็ต้องดูแลทุกคน ไม่ใช่เลือกดูแล เพราะปัจจุบันชุดฟรีเราก็ดูแลทุกคน อาหารฟรีเราก็ดูแลทุกคน ฉะนั้นไม่ใช่ว่าจะดูแลเฉพาะคนที่พ่อแม่ลำบาก ถ้าเป็นข้อกำหนดที่มีผลต่อการเรียน ถ้ากระทรวงมหาดไทยเห็นว่าเป็นสิ่งที่จำเป็น เด็กทุกคนต้องใส่ชุดลูกเสือ ก็ควรจะดูแลเด็กทุกคนเท่าเทียมกัน""ส่วนกระแสที่ผู้ปกครองบางส่วนเสนอให้เหลือแค่ผ้าพันคอ คงต้องคุย เพราะสุดท้ายเราต้องเป็นตัวกลางไปคุยให้ว่าทางกระทรวงมองอย่างไร แต่เข้าใจว่าถ้าเขาสั่งมา เขาไม่ได้ถามความเห็นเรา คือ สั่งก็ทำ แต่ถ้าถามความเห็น เราก็ชี้แจงไป เดี๋ยวดูว่าสุดท้ายจะเป็นยังไง แต่เชื่อว่าสุดท้ายจะหาทางออกได้" นายชัชชาติ กล่าวปิดท้าย
ประวิตร ยอมรับ พปชร.ตกต่ำ! แต่เมินรีแบรนด์ ฟุ้งใช้เวลา 2 เดือนยังได้ ส.ส. เกินร้อย|วันนี้ (28 มิ.ย.) เมื่อเวลา 09.25 น. ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) ให้สัมภาษณ์ถึงผลสำรวจความคิดเห็นของประชาชนจากสถาบันบัณฑิตพัฒนบริหารศาสตร์ หรือ นิด้าโพล ว่า เราก็รู้อยู่แล้วว่าผลโพลที่ออกมา พรรคพลังประชารัฐก็ตกต่ำ แต่ไม่เป็นไร ก็ดำเนินการแก้ไขไป ในพรรคก็ต้องสามัคคีร่วมมือกันผู้สื่อข่าวถามว่า จำเป็นต้องปรับภาพลักษณ์ของพรรคพลังประชารัฐใหม่หรือไม่ พล.อ.ประวิตร กล่าวว่า ไม่ต้อง เราใช้แบรนด์พรรคพลังประชารัฐ ตอนที่เข้ามาแค่ 2 เดือนยังได้ ส.ส. ร้อยกว่าคน แต่ตอนนี้ทำงานมาแล้ว 4 ปี เชื่อว่าต้องดีขึ้น เพราะทั้งรัฐบาลและพรรคพยายามทำงานให้ประชาชนอยู่ดีกินดีขึ้น เวลาไปที่ไหนประชาชนก็ต้อนรับอย่างดีทุกพื้นที่เมื่อถามว่า หนักใจหรือไม่ในพื้นที่กรุงเทพฯ มีจำนวน ส.ส. เพิ่มขึ้นเป็น 33 เก้าอี้ แต่เลือกตั้ง ส.ก. ที่ผ่านมาได้เพียง 2 เก้าอี้ พล.อ.ประวิตร กล่าวว่า ไม่หนักใจ เพราะที่ไหนก็เหมือนกันนอกจากนี้ พล.อ.ประวิตร ยังกล่าวถึงการจัดกิจกรรมโรดโชว์ลงพื้นที่ 10 ภาค 10 จังหวัดของพรรค พปชร. ว่า แล้วแต่หัวหน้าภาคแต่ละภาคจัดการ โดยมีนายสันติ พร้อมพัฒน์ รมช.คลัง ในฐานะเลขาธิการพรรค พปชร. เป็นหัวหน้าในการดำเนินการในทุกภาค ส่วนตนขอดูก่อนว่าจะไปทั้ง 10 จังหวัดหรือไม่ ถ้าว่างก็จะไป เพราะเลขาธิการพรรคเป็นหัวหน้าดูแลเรื่องนี้อยู่แล้วนักข่าวถามเพิ่มเติมว่า การจัดกิจกรรมครั้งนี้เพื่อเตรียมพร้อมลุยเลือกตั้งใช่หรือไม่ พล.อ.ประวิตร กล่าวว่า ไม่ได้ลุย เป็นการดำเนินการตามนโยบายของพรรค
รมช.สาธิต เผย "จุรินทร์" ติดโควิด หลังกลับจากอังกฤษ วอนประชาชนอย่าประมาท|วันนี้ (28 มิ.ย.) นายสาธิต ปิตุเตชะ รัฐมนตรีช่วยว่าการกระทรวงสาธารณสุข เปิดเผยว่า นายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ตรวจพบการติดเชื้อโควิด-19 หลังจากเดินทางกลับมาจากปฏิบัติภารกิจที่ประเทศอังกฤษ โดยแพทย์ให้รักษาตัวเองตามขั้นตอนของสาธารณสุข เฝ้าดูอาการจนกว่าจะหายสำหรับสถานการณ์การแพร่ระบาดของโรคโควิด-19 ที่ในระยะนี้ตัวเลขผู้ติดเชื้อกลับมาเพิ่มสูงขึ้นอีกครั้ง นายสาธิต ยืนยันว่า ไม่ได้เป็นผลมาจากการผ่อนคลายมาตรการให้ถอดหน้ากากอนามัยตามความสมัครใจ แต่เป็นจำนวนที่เพิ่มขึ้นมาก่อนหน้านี้แล้ว เนื่องจากมีการท่องเที่ยวทั้งในประเทศและต่างประเทศ รวมถึงการขยายเวลาเปิดสถานบันเทิงทั้งนี้ ขอให้ประชาชนไม่ต้องเป็นกังวล แต่ก็ต้องรักษามาตรการเว้นระยะห่าง ใส่หน้ากากอนามัยในที่แออัด และยังระมัดระวังตนเองเหมือนเดิม พร้อมยืนยันว่า โรคโควิด สายพันธุ์ BA.4 และ BA.5 แม้จะเริ่มแพร่ระบาดในไทย แต่กระทรวงสาธารณสุขก็ได้ติดตามลักษณะอาการมาระยะหนึ่งแล้ว ซึ่งพบว่ายังไม่มีผลการวิจัยชี้ชัดว่าจะมีอาการรุนแรงนอกจากนี้ มีรายงานว่าวันนี้ 6 รัฐมนตรีลาประชุม ครม. โดยนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ติดเชื้อโควิด และเข้ารักษาตัวตามระบบ หลังเดินทางไปประชุมที่กรุงปารีส ประเทศฝรั่งเศส และสวิตเซอร์แลนด์ ก่อนกลับไทยขณะที่ นายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ลาประชุมเนื่องจากเป็นกลุ่มเสี่ยง หลังจากเจ้าหน้าที่กระทรวงพาณิชย์ ซึ่งร่วมเป็นคณะที่เดินทางร่วมปฏิบัติภารกิจที่ยุโรป ระหว่างวันที่ 18-23 มิ.ย. 2565 ติดโควิด ก่อนที่ต่อมา นายสาธิต จะแจ้งว่า นายจุรินทร์ ติดโควิดดังกล่าวข้างต้นทางด้าน นายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม ติดภารกิจเข้าร่วมการประชุมยูเอ็น Ocean Conference ที่โปรตุเกส ระหว่างวันที่ 27 มิ.ย.-1 ก.ค. 2565นายจุติ ไกรฤกษ์ รัฐมนตรีว่าการกระทรวงพัฒนาสังคมและความมั่นคงของมนุษย์ เข้าร่วมการประชุม World Urban Forum ครั้งที่ 11 ณ ประเทศโปแลนด์ส่วน นายเอนก เหล่าธรรมทัศน์ รัฐมนตรีว่าการกระทรวงอุดมศึกษา วิทยาศาสตร์ วิจัยและนวัตกรรม เดินทางไปปฏิบัติราชการที่อังกฤษและนางสาวตรีนุช เทียนทอง รัฐมนตรีว่าการกระทรวงศึกษาธิการ แจ้งลาประชุมเนื่องจากป่วย โดยมีรายงานว่าตรวจ ATK แล้วผลออกมาเป็นลบ
ส.ส.ธัญวัจน์ ชื่นชม ธอส. ให้คู่รัก LGBTQ+ กู้ร่วมซื้อบ้าน|นายธัญวัจน์ กมลวงศ์วัฒน์ สมาชิกสภาผู้แทนราษฎร (ส.ส.) บัญชีรายชื่อพรรคก้าวไกล กล่าวถึงกรณีที่ธนาคาร ธอส.ออกมาตรการปลดล็อก ให้ลูกค้ากลุ่ม LGBTQ+ กู้ร่วมได้ ว่าเป็นเรื่องที่ดีที่หน่วยงานต่างๆ เริ่มเข้าใจและเห็นความสำคัญของสิทธิขั้นพื้นฐานของผู้มีความหลากหลาย แต่นี่เป็นเพียงความเข้าใจของบางหน่วยงานเท่านั้น ยังไม่มีกฎหมายออกมารองรับ ซึ่งในความเป็นจริงสิทธิการกู้ร่วมของ LGBT ควรมีทุกสถาบันการเงิน ขอขอบคุณสถาบันการเงิน และ ภาคเอกชนที่วันนี้เข้าใจความหลากหลาย และหวังว่าเสียงเหล่านี้จะสะท้อนถึงผู้มีอำนาจ ว่าความเท่าเทียมคือสิทธิขั้นพื้นฐานสำคัญของประเทศที่พัฒนาแล้วนอกจากนี้ นายธัญวัจน์ ได้เปิดเผยเกี่ยวกับการทำงานในกรรมาธิการวิสามัญพิจารณาร่าง พ.ร.บ. สมรสเท่าเทียม และร่าง พ.ร.บ. คู่ชีวิต ว่าจากที่สภาได้รับหลักการร่างกฎหมายไปในวาระที่ 1 นั้น ก็ควรมีร่างกฎหมายออกมา 2 ฉบับ คือ สมรสเท่าเทียม และ คู่ชีวิตสภาสามารถผ่านกฎหมายทั้งสองฉบับออกมาใช้ได้ เพราะทั้งสองฉบับไม่ใช่กฎหมายที่ขัดกัน และหากเราทำงานร่วมมือร่วมใจในคณะกรรมาธิการได้ ก็เชื่อว่าภายในปีนี้น่าจะมีข่าวดีให้กับประชาชน
ชัชชาติ แจงปมเคาะค่ารถไฟฟ้าสีเขียว 59 บาท แก้ปัญหาระยะสั้น อย่าเข้าใจคลาดเคลื่อน|วันนี้ (28 มิ.ย.) นายชัชชาติ สิทธิพันธุ์ ผู้ว่าราชการกรุงเทพมหานคร ชี้แจงประเด็นค่าบริการส่วนต่อขยายส่วนที่ 2 ของรถไฟฟ้าสายสีเขียวที่ระบุไว้เมื่อวานนี้ (27 มิ.ย.) ว่า ราคาควรอยู่ที่ 59 บาท ซึ่งมีหลายคนเข้าใจคลาดเคลื่อน ปัญหารถไฟฟ้าส่วนต่อขยายสายสีเขียวที่ให้บริการขณะนี้ไม่ได้มีการเรียกเก็บค่าบริการ ยังเปิดให้วิ่งฟรี จากข้อมูลของทีมผู้บริหารพบว่า สถาบันวิจัยเพื่อการพัฒนาประเทศไทย (TDRI) มีข้อเสนอมาว่า ควรจัดเก็บค่าบริการขั้นสูงสุด ไม่เกิน 59 บาท ดังนั้นราคานี้ไม่ใช่แผนแก้ปัญหาระยะยาว แต่เป็นแผนระยะสั้นสำหรับตัวเลข 59 บาทที่รับข้อเสนอมา กทม.ได้มอบหมายให้สำนักการจราจรและขนส่ง (สจส.) พิจารณาข้อมูลอยู่ คาดว่าจะใช้สูตรการคำนวณ (14+2X) X คือ จำนวนสถานีที่นั่ง จะไม่ให้เกินค่าบริการสูงสุดเดิมที่ระบุไว้ เพื่อไม่ให้ประชาชนได้รับผลกระทบนายชัชชาติ ยังกล่าวอีกด้วยว่า ราคา 59 บาท เป็นการแก้ปัญหาระยะสั้นของส่วนต่อขยาย ที่ผ่านมา กทม.ต้องจ่ายค่าเดินรถคิดเป็นเงินหลายพันล้านบาทต่อปี ถ้าเป็นระยะยาวจะต้องนำเรื่องสัญญาสัมปทานมาพิจารณาด้วย เพราะสัญญาจะหมดในปี 2572จากข้อมูลส่วนต่อขยาย พบว่ามีผู้ใช้บริการร้อยละ 27 ซึ่งนั่งฟรี แต่คนอื่นต้องมาช่วยจ่าย ต้องยอมรับว่า กทม.นำภาษีของทุกคนมาจ่าย เท่ากับว่าคนที่ไม่ได้นั่งก็ต้องจ่าย ปัญหาอีกอย่าง คือ คนให้บริการรถสาธารณะใต้แนววิ่งรถไฟฟ้าที่ได้รับผลกระทบเพราะรถไฟฟ้านั่งฟรี คนให้บริการด้านล่างทำมาหากินไม่ได้ เรื่องนี้ไม่ยุติธรรมกับผู้ประกอบการทั้งนี้ ราคา 59 บาทที่ตั้งไว้ เพื่อแก้ปัญหาระยะสั้น เรื่องส่วนต่อขยายเป็นคนละเรื่องกับค่าบริการที่หาเสียงไว้ก่อนเลือกตั้ง สำหรับนโยบายที่เคยหาเสียงไว้ว่า ค่าบริการรถไฟฟ้าควรจะอยู่ที่ 25 -30 บาท ไม่ได้หมายความว่า นั่งจากสถานีต้นทางถึงปลายทางเป็นราคานี้ แต่คิดจากราคาค่าโดยสารเฉลี่ยที่คนใช้บริการ เดิมคิดค่าเฉลี่ย 8 สถานี แต่ล่าสุดสำนักการจราจรและขนส่งคำนวณไว้เฉลี่ยอยู่ที่ 11 สถานีอย่างไรก็ตาม ผู้ว่าฯ ชัชชาติ ยังได้ประชุมร่วมกับนายเดชา วิริยะเจริญกิจ ผู้ช่วยผู้ว่าการการไฟฟ้านครหลวง นายคมกฤช ทินกร ณ อยุธยา รองผู้ว่าการการประปานครหลวง พล.ต.ต.รุ่งโรจน์ ฐากูรปุณยสิริ รองผู้บัญชาการตำรวจนครบาล หารือแนวทางความร่วมมือระหว่างกรุงเทพมหานครกับการไฟฟ้านครหลวง การประปานครหลวง และกองบัญชาการตำรวจนครบาล ในการแก้ไขปัญหาต่างๆ ที่เกิดขึ้นในพื้นที่กรุงเทพมหานคร เพื่อบรรเทาความเดือดร้อนให้ประชาชน โดยมี นายวิศณุ ทรัพยสมพล ผศ.ดร.ทวิดา กมลเวชช รองผู้ว่าราชการกรุงเทพมหานคร พ.ต.อ.กิตติพจน์ แก้วศรีงาม ผู้กำกับการศูนย์รวมข่าว กองบังคับการสายตรวจและปฏิบัติการพิเศษ (บก.สปพ.) ตำรวจนครบาล และผู้เกี่ยวข้องเข้าร่วมประชุม ณ ห้องรัตนโกสินทร์ ศาลาว่าการกรุงเทพมหานคร เสาชิงช้าผู้ว่าราชการกรุงเทพมหานคร เปิดเผยภายหลังการประชุมว่า วันนี้เป็นการต่อเนื่องจากการนำแพลตฟอร์ม Traffy Fondue (ทราฟฟี่ ฟองดูว์) ให้หน่วยงานเหล่านี้เข้ามาดูข้อมูลได้ทันทีโดยมีรหัสให้แต่ละหน่วยงานเข้ามาดูเรื่องที่เกี่ยวข้องกับหน่วยงานของตนได้เลย ปกติแต่ละหน่วยงานจะมีหน่วยงานที่รับเรื่องอยู่แล้วก็มารับเรื่องจากตรงนี้ไปแล้วมาตอบกลับให้ประชาชน โดยจะมีการตั้งผู้ประสานงานแต่ละหน่วยงานในการพูดคุยหาแนวทางแก้ไขปัญหาที่เกี่ยวข้องกับหลายหน่วยงาน ข้อดีหรือพลังของแพลตฟอร์ม คือ สามารถขยายได้ไม่มีข้อจำกัด สุดท้ายอาจขยายไปใหญ่กว่านี้หรือเป็นความร่วมมือที่มีพลังมากกว่านี้ นอกจากนี้ ได้หารือกับการประปานครหลวง 2 เรื่อง คือ การตั้งจุดประปาน้ำดื่มฟรีให้ประชาชนซึ่งก่อนหน้านี้เคยมีแต่ได้รื้อไปแล้ว เชื่อว่าการมีจุดประปาน้ำดื่มได้เป็นสิ่งสำคัญของเมืองเหมือนกัน เพราะปัจจุบันในกรุงเทพฯ หาน้ำดื่มฟรีค่อนข้างยาก และการประปายืนยันว่าน้ำประปาดื่มได้ การทำจุดน้ำประปาดื่มได้ที่ไม่กีดขวางทางเดิน สะอาดและสะดวก เป็นการยืนยันความปลอดภัยของน้ำประปา ในแง่สิ่งแวดล้อมช่วยลดขวดพลาสติกได้ด้วยเช่นกัน อีกเรื่องเป็นเรื่องสายสื่อสาร การประปาบอกว่าสายสื่อสารใต้ดินมีเยอะกว่าบนดิน ก็จะมีการหารือในการตัดสายสื่อสารที่ไม่ได้ใช้แล้ว การลดสายสื่อสาร และการนำสายสื่อสารลงดินด้านการไฟฟ้านครหลวงได้หารือการสร้างความมั่นใจให้ประชาชนว่า หม้อแปลงต่างๆ ยังอยู่ในมาตรฐานที่สามารถใช้งานได้ ซึ่งกรุงเทพมหานครพร้อมให้ความร่วมมือกับการไฟฟ้านครหลวงอย่างเต็มที่ ปัจจัยสำคัญ คือ เรื่องสายสื่อสาร ตัวฉนวนเป็นตัวที่สามารถติดไฟได้ หลายครั้งที่สายสื่อสารอยู่ชิดหม้อแปลงมาก พอเกิดการช็อตขึ้นไฟลามไปตามสายสื่อสาร เป็นตัวสำคัญที่กรุงเทพมหานครคงต้องช่วยตัดสายสื่อสารที่เป็นสายตายออกและนำสายสื่อสารลงดิน จะร่วมมือกับการไฟฟ้าเร่งรัดเรื่องสายสื่อสาร โดยจะมีการนัดหมายกับการไฟฟ้า และ กสทช. เพื่อดำเนินการเรื่องนี้ และทำให้ปลอดภัยขึ้น ส่วนทางตำรวจเน้นเรื่องฉุกเฉิน หลายเรื่องใน Traffy Fondue (ทราฟฟี่ ฟองดูว์) อาจไม่ใช่เรื่องฉุกเฉิน เป็นเรื่องความเปลี่ยนแปลงระยะยาว การร่วมมืออาจเป็นคนละรูปแบบกับที่ 191 จัดการอยู่ ก็จะมีการประสานความร่วมมือกันในการแก้ปัญหาระยะกลางและระยะยาวทั้งนี้ ในอนาคตจะมีการขยายความร่วมมือไปยังหน่วยงานอื่นเพิ่มเติมให้ครอบคลุมมากที่สุดเพื่อให้สามารถช่วยแก้ไขปัญหาต่างๆ ให้ประชาชนได้มากที่สุด เช่น กรมปศุสัตว์ในด้านการดูแลสัตว์จรจัด เป็นต้นรองผู้ว่าการการไฟฟ้านครหลวง กล่าวเสริมว่า รูปแบบการจ่ายไฟมีสองส่วน ส่วนหนึ่งเป็นระบบเน็ตเวิร์คมีหม้อแปลงอยู่ประมาณ 400 ลูก ปกติจะมีการบำรุงรักษาปีละ 1 ครั้ง จะเพิ่มความถี่เป็น 6 เดือน/ครั้ง และจะระดมพลปูพรมตรวจสอบทั้งหมด หากประชาชนพบหม้อแปลงมีน้ำมันไหล หรือได้ยินเสียงผิดปกติ อาจเกิดจากความผิดปกติและอาจเป็นอันตรายกับประชาชนได้ ขอให้ประชาชนแจ้งการไฟฟ้านครหลวง โทร. 1630“ขอบคุณทุกองค์กรที่มาร่วมกัน เมืองไม่ใช่ของ กทม. คนเดียว ทุกคนเป็นเจ้าของร่วมกัน เมืองจะดีได้ทุกคนต้องร่วมกัน” ผู้ว่าราชการกรุงเทพมหานคร กล่าวทิ้งท้ายนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม กล่าวถึงการลงพื้นที่ตรวจเยี่ยมโครงการจัดระเบียบสายสื่อสารของบริษัท โทรคมนาคมแห่งชาติ จำกัด (มหาชน) หรือ เอ็นที บริเวณปากซอยถนนสุขุมวิท 36 กรุงเทพฯ ว่า การจัดระเบียบสายสื่อสารเป็นนโยบายที่นายกรัฐมนตรีผลักดันมาตลอด และเนื่องจากมีผู้ให้บริการสื่อสารหลายรายทำให้สายเหล่านี้มีเยอะ จึงจำเป็นต้องจัดระเบียบ และค่าใช่จ่ายส่วนหนึ่งมาจากสำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ (กสทช.)ซึ่งในปีนี้จะมีประมาณ 39 จุดที่ดำเนินการ รวมเส้นทาง 100 กว่ากิโลเมตร โดยการลงพื้นที่ของตนเป็นการเร่งรัดดำเนินการและประชาสัมพันธ์ให้ประชาชนทราบว่าเราดำเนินการอยู่ หากใครเห็นจุดใดที่มีปัญหาสามารถแจ้งมาได้ที่ กสทช. หรือ กระทรวงดีอีเอสอย่างไรก็ตาม ถ้าดำเนินการทั้งหมดต้องใช้เวลาหลายปี จึงต้องค่อยๆ ทำ เพราะเป็นเรื่องงบประมาณและกำลังคน แต่จะเร่งให้เร็วที่สุดนอกจากนี้ สิ่งที่เราทำอยู่ คือ การนำสายไฟฟ้าลงใต้ดินในถนนสายหลัก เช่น ถ.สุขุมวิท หรือ ในพื้นที่เกาะรัตนโกสินทร์ ซึ่งดำเนินการไปแล้วก็จะทำไปเรื่อยๆ โดยมีการประเมินว่าถ้าจะทำทั้งกรุงเทพฯ ต้องใช้งบประมาณราวๆ 2 หมื่นล้านบาท ซึ่งถือว่าสูง ถ้าลงทุนและเก็บค่าใช้จ่ายจากเอกชนเจ้าของสายสื่อสารจะเป็นภาระที่จ่ายไม่ไหว ทำให้โครงการดำเนินการไม่เร็วเท่าที่ควร ตนก็จะลงไปแก้ปัญหาตรงนี้ อาจจะให้ กสทช.เข้ามาช่วย และที่ผ่านมา กสทช.ให้งบประมาณจัดระเบียบสายสื่อสารมาบางส่วน และต้องทำงานร่วมกับ กทม. เพราะต้องใช้พื้นที่ทางเท้าของ กทม. ด้วย โดยจะเร่งดำเนินการให้เร็วที่สุด
"ชวน" เข้า รพ.รามาธิบดี มีไข้-หนาวสั่น อาจต้องแอดมิท เบื้องต้นอาการไม่น่าห่วง|วันนี้ (28 มิ.ย.) มีรายงานจากรัฐสภาว่า เมื่อเวลา 17.00 น. ที่ผ่านมา นายชวน หลีกภัย ประธานสภาผู้แทนราษฎร ได้เข้ารับการรักษาตัวที่โรงพยาบาลรามาธิบดี ด้วยอาการมีไข้ หนาวสั่น ซึ่งขณะนี้อยู่ระหว่างการตรวจรักษาของแพทย์ประจำตัว คาดว่าจะต้องแอดมิทเพื่อตรวจอย่างละเอียด แต่เบื้องต้นอาการไม่น่าเป็นห่วงทั้งนี้ แพทย์ประจำตัวเคยกำชับไว้ก่อนหน้านี้ว่า หากนายชวนมีอาการดังกล่าวให้รีบมาพบแพทย์โดยด่วน เนื่องจากก่อนหน้านี้เคยมีอาการเช่นนี้มาหลายครั้งแล้ว อย่างไรก็ตาม เมื่อช่วงเช้าที่ผ่านมา นายชวนได้เข้าร่วมพิธีทำบุญเลี้ยงพระ เนื่องในโอกาสครบรอบ 90 ปีรัฐสภา และปฏิบัติภารกิจจนกระทั่งช่วงเย็นจึงเดินทางเข้ารับการรักษาตัว
กราบ หรือ ไม่กราบ? ส่องความเห็นหลัง ม.อุบลราชธานี ยกเลิกหมอบกราบ|หลังจากองค์การนักศึกษา มหาวิทยาลัยอุบลราชธานี ประกาศยกเลิกการหมอบกราบในพิธีไหว้ครูและบายศรีสู่ขวัญ และให้ใช้การไหว้แทน โดยชี้แจงว่าองค์การนักศึกษาฯ มีนโยบายส่งเสริมความเสมอภาค สิทธิ ความเท่าเทียม ที่แฝงไปด้วยความเคารพ การให้เกียรติซึ่งกันและกัน ไม่ใช่การหมอบกราบที่สะท้อนถึง ระบบไพร่ทาส ในสังคมไทยเพราะคนทุกคนมีคุณค่าเท่าเทียมกัน ควรให้เกียรติซึ่งกันและกันทำให้เกิดการถกเถียงกันหลายฝ่าย นักเขียนหลายท่านออกมาแสดงความเห็น เช่น วิมล ไทรนิ่มนวล นักเขียนรางวัลซีไรต์ โพสต์ข้อความ ย้ำว่าการกราบคือการแสดงความเคารพสูงสุดแด่ผู้มีพระคุณ แต่ไม่อยากให้เอาความคิดความเชื่อของคนอื่นมาพ่นเรื่องไพร่เรื่องทาสขณะที่ เขตรัฐ เหล่าธรรมทัศน์ ส.ส.บัญชีรายชื่อ พรรครวมพลัง ลูกชายของ เอนก เหล่าธรรมทัศน์ รัฐมนตรีว่าการกระทรวงอุดมศึกษา วิทยาศาสตร์ วิจัยและนวัตกรรม ก็โพสต์เฟซบุ๊กถึงประเด็นนี้ โดยมีใจความว่า ไม่อยากให้ด่วนสรุปว่าการกราบจะถูกดึงไปทางไหน เพราะหากมันคือการตกลงร่วมกันระหว่างอาจารย์และลูกศิษฐ์ว่าจะเปลี่ยนจากหมอบกราบเป็นการไหว้ก็สามารถทำได้ แต่ต้องยอมรับคำวิจารณ์จากสังคมทีมข่าว Sanook News สัมภาษณ์ เขตรัฐ ถึงประเด็นนี้ โดยเขามีความเห็นว่า เรื่องการยกเลิกหมอบกราบ แล้วเปลี่ยนเป็นการไหว้ เป็นการปรับเปลี่ยนไปตามสถานการณ์ ซึ่งอย่างที่ตัวเองโพสต์ คือ สามารถทำได้ภายใต้การตกลงระหว่างผู้ทำความเคารพและผู้ได้รับความเคารพ และไม่ได้ละเมิดกฎหมาย อย่างไรก็ตาม เขตรัฐ มองว่า ประเด็นสำคัญอยู่ที่การยังรักษาการแสดงถึงความเคารพและกตัญญูต่อผู้มีพระคุณซึ่งเป็นสิ่งที่สวยงามของวัฒนธรรมไทย ไม่อยากให้โยงไปการเมือง หรือการแบ่งแยกด้วยอคติทางการเมืองที่จะนำไปสู่ความขัดแย้งในสังคม พร้อมย้ำว่าในโลกยุคที่มีการเปลี่ยนแปลงของค่านิยมในสังคมเราควรจะเก็บสิ่งที่ดีไว้เเต่ในขณะเดียวกันอะไรที่ดึงสังคมไว้ให้ไม่พร้อมปรับตัวเราก็ควรจะจะรับฟังเสียงของการเปลี่ยนแปลงเพื่อปรับตัวให้เข้ากับกาลเวลา
ประยุทธ์เยือนเชียงใหม่ เจอกลุ่มไม่สนับสนุน ชูป้ายประท้วงหน้าศูนย์ประชุมนานาชาติ|กลุ่มผู้ไม่สนับสนุน พลเอก ประยุทธ์ จันทร์โอชา ประมาณ 50 คน รวมตัวชุมนุมและถือป้ายประท้วงบริเวณสะพานข้ามคลองชลประทาน ปากทางเข้าศูนย์ประชุมและแสดงสินค้านานาชาติเฉลิมพระเกียรติ 7 รอบพระชนมพรรษา ต.ช้างเผือก อ.เมืองเชียงใหม่ เมื่อเวลาประมาณ 11.00 น. วันพุธ (29 มิ.ย.) ขณะ พล.อ.ประยุทธ์ลงพื้นที่ตรวจราชการและเป็นประธานเปิดงาน FTI Expo ที่ศูนย์ประชุมดังกล่าวกลุ่มผู้ชุมนุมทำป้ายข้อความและเขียนข้อความลงบนพื้นถนน เนื้อหาเป็นการโจมตีและขับไล่นายกรัฐมนตรี และรัฐบาลที่บริหารประเทศผิดพลาดล้มเหลวอย่างไรก็ตาม เจ้าหน้าที่ตำรวจทั้งในและนอกเครื่องแบบนับร้อยนาย มาควบคุมสถานการณ์ ทำให้ขบวนรถของนายกรัฐมนตรีผ่านเข้าไปได้อย่างราบรื่นและไม่มีเหตุการณ์ความวุ่นวายหรือการเผชิญหน้า เนื่องกลุ่มผู้ชุมนุมไม่สามารถเข้าไปในบริเวณพื้นที่ของศูนย์ประชุมฯ หรือกีดขวางเส้นทางได้หลังจากนั้น กลุ่มผู้ชุมนุมสลายตัวและนัดหมายกันว่าจะไปรวมตัวต้อนรับนายกรัฐมนตรีที่มีภารกิจในพื้นที่ อ.สารภี ช่วงบ่ายวันเดียวกันนี้
ผู้ว่าฯ ชัชชาติ ลงพื้นที่โรงเรียนหอวัง หลังเด็กนักเรียนถูกคนร้ายจี้ชิงทรัพย์|นายชัชชาติ สิทธิพันธุ์ ผู้ว่าราชการกรุงเทพมหานคร ลงพื้นที่โรงเรียนหอวัง เพื่อมาพบกับ พนักงานกวาดถนนหญิง สำนักเขตจตุจักร ซึ่งเป็นผู้เห็นเหตุการณ์เด็กนักเรียนโรงเรียนหอวังถูกจี้ชิงทรัพย์ และตรวจดูสภาพความปลอดภัยถนนหอวัง โดยนายชัชชาติ ได้พูดคุยกับพนักงานทำความสะอาดเพื่อสอบถามเหตุการณ์ที่เกิดขึ้นซึ่งพนักงานทำความสะอาดคนดังกล่าว เล่าให้ฟังว่า วันที่ 27 มิ.ย.ตนเองขี่รถจักรยานยนต์มาทำงาน และเห็นคนร้ายมองตั้งแต่ตนเองขี่รถมาแล้ว และตอนนั้นต้นไม้มันมืด ห้อยลงมาไม่มีไฟส่องสว่าง ตอน 05.30น.ยังมืดอยู่ และตนเองรู้สึกแปลกใจว่าไม่เคยเห็นคนนี้ขณะที่กำลังจะไปหยิบไม้กวาดมากวาดถนนที่ซอย 17 ก็เห็นคนร้ายเดินมาจากฝั่งถนนวิภาวดี และเข้าไปประกบเด็กนักเรียนที่เดินมาจากหัวถนนหอวังฝั่งพหลโยธิน เห็นเบียดๆน้อง เหมือนบังคับน้อง นึกว่ามีการลวนลามตอนแรกไม่กล้าเข้าไปช่วยเพราะตนเองก็เป็นผู้หญิง เลยขี่รถไปตามหาคนช่วย และมาบอกอาจารย์ในป้อมว่า ให้ไปช่วยหน่อยมีเด็กจะถูกลวนลาม พอออกมา คนร้ายก็วิ่งหนีไปแล้ว เด็กก็วิ่งตาม ตนเองก็เลยขี่มอไซค์ตาม เพื่อดูว่าคนร้ายไปทางไหน แล้ววนกลับมาถามน้องใหม่ว่าเป็นยังไงบ้าง น้องบอกว่าเหมือนเขาเอาปืนมาจี้ผม และเอาเงินไป 100 บาท และน้องก็บอกว่า แจ้งพ่อไปแล้ว และอาจารย์แจ้งตำรวจแล้ว ตำรวจก็มาซึ่งตนเองทำงานมา 3 ปีแล้ว ไม่เคยเจอเหตุการณ์แบบนี้ ก็รู้สึกแปลกใจจากนั้น นายชัชชาติ บอกภายหลังตรวจดูโรงเรียนเบื้องต้น ว่า บริเวณรอบโรงเรียนหอวัง พบว่า มีจุดที่เปลี่ยวหน่อย ที่เดินจากถนนใหญ่เข้ามา คือถนนพหลโยธิน และ เด็กบางคนก็มาโรงเรียนแต่เช้าตี 5 ครึ่ง ซึ่งหอวังก็คงมีการสั่งการ แต่ก็ต้องเน้นดูโรงเรียนของกทม. 437 แห่งเป็นหลัก โดยให้เทศกิจมาช่วยดูบริเวณทางข้ามถนน และจะต้องหารือให้ดูจุดที่มีความเสี่ยงเพิ่มเติม ว่าตรงไหนเป็นจุดที่อับและที่อาจจะก่อให้เกิดอาชญากรรมจะต้องช่วยกันดู ซึ่งได้แจ้งเทศกิจไปแล้วให้มาดูทั้งการจราจรและความปลอดภัยมิติอื่นๆรวมถึงคงต้องขอความร่วมมือกับตำรวจเพราะกทม.อาจจะไม่ได้กำลังพลเพียงพอที่จะดูแลทุกโรงเรียน และโดยปกติ โรงเรียนจะอยู่ใกล้ตลาด ใกล้ชุมชน เทศกิจก็ต้องทำหน้าที่แถวนั้นอยู่แล้ว ซึ่งช่วงเช้าและช่วงเย็นก็จะแวะมาดูหน้าโรงเรียนเพื่ออำนวยความสะดวกด้านการจราจรและความปลอดภัยด้วย ทั้งนี้ มองด้วยว่าแต่ละโรงเรียนต้องช่วยดูเรื่องจุดเสี่ยงเพิ่มเติมด้วย เพราะจะเข้าใจว่าเด็กนักเรียนมาถึงกี่โมง เส้นทางไหนที่เด็กเดินกันเป็นประจำ และหากมีปัญหาส่วนไหน ทั้งเรื่องต้นไม้ ไฟส่องสว่าง กล้องCCTV ซึ่งกทม.จะเข้าไปช่วยดำเนินการให้นายชัชชาติ ยังได้ขอบคุณพนักงานกวาดถนนที่ช่วยกันเฝ้าระวังป้องกันเหตุ และช่วยกันเป็นหูเป็นตา ซึ่งมองว่าควรจะต้องช่วยกันเป็นหูเป็นตา และรีบเข้าไปดำเนินการ หรือแจ้งคุณครู และบอกอีกว่า ในวันนี้จะมีการประชุมทั้ง50เขต ก็คงต้องเน้นว่าให้ช่วยเป็นหูเป็นตา ดูเรื่องความปลออดภัย ซึ่งมีพนักงานกวาดถนน และพนักงานรักษาความสะอาด มีกว่า10,000 ก็คงให้ดูหลายเรื่องทั้งเรื่องความปลอดภัย ไฟส่องสว่างที่ชำรุด ทางม้าลายที่ซีดจาง เหมือนเรามีหูมีตาอยู่ ซึ่งจะเน้นให้ดูในหลายๆมิติ ทั้งเรื่องความปลอดภัย และความไม่ปลอดภัยในมิติอื่นๆและคงไม่ใช่เฉพาะโรงเรียนหอวังแต่จะเอาตรงนี้เป็นบทเรียนและไปขยายผลต่อให้เกิดความปลอดภัยทั้งกรุงเทพให้ได้ส่วนโรงเรียนไหนที่ต้องดูแลเป็นพิเศษหรือไม่นั้น มองว่า ต้องดูพื้นที่ ลักษณะรูปแบบ โดยโรงเรียนหอวังเป็นจุดที่มีความมืด มีการคมนาคมทางเข้าออกหลายทาง คนร้ายอาจจะดูบาดเลาทางหนีได้ แต่ถ้าโรงเรียนที่มีทางเข้าออกทางเดียวก็คงไม่มีความเสี่ยงมากเท่านี้ โดยได้มอบหมายให้ พล.ต.อ.อดิศร์ งามจิตสุขศรี ที่ปรึกษาผู้ว่ากทม. ไปอีกทีว่าโรงเรียนลักษณะแบบไหนที่มีความเสียงก็จะดูแลเป็นพิเศษ โดยในวันนี้ นายชัชชาติ บอกกับนักข่าวว่า ตั้งใจมาหาพนักงานกวาดถนน ที่เป็นคนเห็นเหตุการณ์ และเดินทางมาคนเดียว ขับรถมาเอง ก่อนที่จะกลับออกไปทำภารกิจต่อไป ในเวลา 07.00 น.
ส่องด่วนก่อนหมดแผง! ทะเบียนรถนายกฯ บิ๊กตู่ เยือนเชียงใหม่ หลังเคยให้โชคมาแล้ว|นักเสี่ยงโชคอย่าพลาดส่องทะเบียนรถ "บิ๊กตู่" เยือนเมืองเชียงใหม่ ลุ้นหวยงวด 1/6/65 หวังให้โชคปังๆ อีกครั้ง เหมือนครั้งลงพื้นที่สกลนครวันนี้ (27 มิ.ย.) เมื่อเวลา 07.00 น. ที่ท่าอากาศยานทหาร 2 กองบิน 6 (บน.6) ดอนเมือง กรุงเทพฯ พล.อ.ประยุทธ์ จันทร์โอชา นายกรัฐมนตรีและรมว.กลาโหม พร้อมด้วย นายสุพัฒนพงษ์ พันธ์มีเชาว์ รองนายกฯ และรมว.พลังงาน พล.อ.อนุพงษ์ เผ่าจินดา รมว.มหาดไทย นายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม นายสุชาติ ชมกลิ่น รมว.แรงงาน น.ส.ตรีนุช เทียนทอง รมว.ศึกษาธิดาร นายสุริยะ จึงรุ่งเรืองกิจ รมว.อุตสาหกรรม และนายสุทธิพงษ์ จุลเจริญ ปลัดกระทรวงมหาดไทย ออกเดินทางมายังท่าอากาศยานทหาร กองบิน 41 ต.สุเทพ อ.เมืองเชียงใหม่ จ.เชียงใหม่ เพื่อตรวจราชการจังหวัดเชียงใหม่ เพื่อติดตามงานตามนโยบายโดยเมื่อเวลา 09.00 น. นายกฯ ตรวจเยี่ยมโครงการเพิ่มปริมาณน้ำในอ่างเก็บน้ำเขื่อนแม่กวงอุดมธารา ที่ประตูระบายน้ำแม่ตะมาน ต.กื้ดช้าง อ.แม่แตงนายกฯ กล่าวว่า โครงการนี้ นายกฯเข้ามาตั้งแต่ปี 2557 และปี 2558 รัฐบาลได้จัดสรรงบประมาณให้ดำเนินการ วันนี้อยากมาติดตามความก้าวหน้าเพราะเราวางแผนให้เสร็จปีไหน ก็ต้องให้ได้มากที่สุด วันนี้ขอฝากเรื่องการบริหารภาพรวม ต้องมีคำตอบว่าติดขัดตรงไหน เพื่อสั่งการแก้ไขปัญหาต่อไปซึ่งกติกาของแต่ละกระทรวงมีปัญหาอยู่ ตนเร่งรัดทุกอัน และตามแผนงานต้องเสร็จปี 2570 แต่ทำอย่างไร จะให้เสร็จเร็วขึ้นเพราะยิ่งเร็ว ก็ยิ่งดีถ้าติดตรงไหนให้รัฐบาลดูแลตรงไหนก็ไปว่ามา ประเด็นหลักถ้าไม่ทำแล้วจะเกิดปัญหาอะไร แต่ก็ขอให้ทำให้สำเร็จผู้สื่อข่าวรายงานว่า การพื้นที่ครั้งนี้ของพล.อ.ประยุทธ์ ถือเป็นที่จับตาของบรรดานักเสี่ยงโชคอีกครั้ง หลังจากลงพื้นที่ จ.สกลนคร ที่ผ่านมา พล.อ.ประยุทธ์ ได้ให้โชคเลขท้าย 2 ตัว โดยครั้งนี้ที่จ.เชียงใหม่ พล.อ.ประยุทธ์ ใช้รถอัลพาร์ดสีขาว ทะเบียน จข 6904 เชียงใหม่ เป็นยานพาหนะ ส่วนเลขข้างเครื่องบินเจ็ทของกองทัพเรือที่โดยสารมาคือ 2113
ชัชชาติ-สุดารัตน์ 2 แคนดิเดตนายกฯ ร่วมงานเปิดร่าง พ.ร.บ. รับรองอัตลักษณ์ทางเพศ|อีเวนต์ส่งท้ายเดือน Pride Month ด้วยงานเปิดร่างพระราชบัญญัติรับรองอัตลักษณ์ทางเพศสภาพ การแสดงออกทางเพศสภาพ และคุณลักษณะทางเพศ ที่ลิโด้ สยามสแควร์ เพื่อผลักดันการให้สิทธิกับคนข้ามเพศและบุคคลที่มีสองเพศ สามารถเปลี่ยนคํานําหน้าชื่อให้สอดคล้องกับเพศสภาพได้ ที่ร่างโดย สมาคมฟ้าสีรุ้งแห่งประเทศไทย มูลนิธิเครือข่ายเพื่อนกะเทยเพื่อสิทธิมนุษยชน และสมาคมบุคคลข้ามเพศแห่งประเทศไทยสองแคนดิเดตนายกรัฐมนตรีในบัญชีของพรรคเพื่อไทย ได้แก่ ชัชชาติ สิทธิพันธุ์ ผู้ว่าราชการกรุงเทพมหานครฯ และคุณหญิงสุดารัตน์ เกยุราพันธุ์ ประธานพรรคไทยสร้างไทย มาร่วมขบวนพาเหรด พร้อมทั้ง ชมพูนุท นาครทรรพ ตัวแทนพรรคประชาธิปัตย์ และ ธณิกานต์ พรพงษาโรจน์ ส.ส. กทม. พลังประชารัฐนอกจากนี้ยังมีขบวนจากกลุ่มต่างๆ ยกตัวอย่าง กลุ่ม Non-binary กลุ่มมิสอินเตอร์เนชันแนลและมิสซูปราเนชันแนล กลุ่มมิส ACDC และอื่นๆ รวมทั้งคนดังอีกมากมาย มาเดินขบวนในสยามสแควร์ ขณะที่ห้างร้านโดยรอบก็เปิดไฟสีรุ้งสนับสนุนงานนี้ขณะที่ร่างกฎหมายฉบับนี้อยู่ในกระบวนการรับฟังความคิดเห็นจากภาคประชาชนกลุ่มอื่นๆ รวมทั้งเปิดรับร่างกฎหมายในลักษณะเดียวกันมารวมเพื่อให้เป็นร่างกฎหมายที่สมบูรณ์ที่สุด และจะรวบรายชื่อเพื่อเสนอต่อสภาผู้แทนราษฎรต่อไป
"ชวน" อาการดีขึ้น กลับบ้านได้แล้ว หลังป่วยติดเชื้อในกระแสเลือด|นพ.สุกิจ อัถโถปกรณ์ ที่ปรึกษาประธานสภาผู้แทนราษฎร กล่าวถึงอาการป่วยของนายชวน หลีกภัย ประธานสภาผู้แทนราษฎรว่า ขณะนี้มีอาการดีขึ้นและสดชื่นขึ้น ไม่มีอาการไข้หนาวสั่น โดยคณะแพทย์ได้ตรวจอาการแล้วจึงอนุญาตให้กลับบ้านได้แล้ว ตั้งแต่ช่วงบ่ายของวันที่ 30 มิ.ย.65 แต่อยู่ภายใต้เงื่อนไขที่ต้องได้รับการฉีดยาที่โรงพยาบาลอีก 5 วันติดต่อกัน"ท่านมีอาการติดเชื้อในกระแสเลือด ซึ่งการรักษาน่าพอใจ ฟื้นตัวหายเร็วมาก สำหรับคนอายุ 84 ถือว่ายอดเยี่ยมมาก ส่วนจะกลับมาทำหน้าที่เลยหรือไม่ ยังไม่ได้สอบถาม แต่ท่านก็เซ็นเอกสารต่างๆ อยู่ตลอดระหว่างพักรักษาตัวที่ รพ." นพ.สุกิจ กล่าวสำหรับการประชุมในสัปดาห์หน้าจะมีการประชุมติดต่อกัน 4 วัน โดยวันอังคารที่ 5 และวันพุธที่ 6 ก.ค.65 จะเป็นการประชุมร่วมรัฐสภา ส่วนวันพฤหัสบดีที่ 7 ก.ค.และวันศุกร์ที่ 8 ก.ค.65 จะเป็นการประชุมสภาผู้แทนราษฎรอย่างไรก็ตาม หากวันพรุ่งนี้ (1 ก.ค.65) ที่ประชุมร่วมรัฐสภาพิจารณาร่างพ.ร.บ. ตำรวจแห่งชาติ เสร็จเรียบร้อยแล้ว ในสัปดาห์หน้าจะได้พิจารณาร่าง พ.ร.บ.ประกอบรัฐธรรมนูญเกี่ยวกับการเลือกตั้ง 2 ฉบับ แต่หากไม่จบก็นำไปพิจารณาต่อ
หล่อไหม? "ผู้ว่าฯ ชัชชาติ" แต่งชุดลูกเสือ เป็นประธานงานวันสถาปนาลูกเสือแห่งชาติ|วันนี้ (1 ก.ค.65) นายชัชชาติ สิทธิพันธุ์ ผู้ว่าราชการกรุงเทพมหานคร เป็นประธานในพิธีทบทวนคำปฏิญาณและสวนสนามลูกเสือ กทม. ประจำปี 2565 หนึ่งหนึ่งวันคล้ายวันสถาปนาคณะลูกเสือแห่งชาติ 1 ก.ค.2565 ที่สนามกีฬาศูนย์เยาวชน กทม. (ไทย-ญี่ปุ่น) ดินแดงโดยนายชัชชาติ เดินทางถึงพิธีฯ เวลา 07.55 น. ซึ่งแต่งกายด้วยชุดลูกเสือ เมื่อมาถึงได้เข้ามาทักมายสื่อมวลชนแล้วถามว่า "หล่อไหม" สำหรับการแต่งกายด้วยชุดลูกเสือ นายชัชชาติ ยังกล่าวว่า ชุดที่ใส่มาในวันนี้ใหม่เอี่ยมเลย แต่หมวกลูกเสือเล็กไปหน่อย ส่วนเข็มขัดนั้นบอกว่า "ดีหน่อยไม่ต้องขัดเอง สมัยเด็กจำได้ว่าต้องขัดเอง" ก่อนที่จะเข้าร่วมในพิธีดังกล่าว
กองกำลังนเรศวร-ทอ. แถลงพร้อมตอบโต้หากมีการรุกล้ำอธิปไตย ชายแดนไทย-เมียนมา|วันนี้ (1 ก.ค.) ศูนย์สั่งการชายแดนไทย – เมียนมา จ.ตาก ได้ออกเอกสารชี้แจง สถานการณ์ชายแดนพื้นที่จ.ตาก ระบุว่าวันที่ 30 มิ.ย.ที่ผ่านมา เกิดการปะทะกันระหว่างทหารเมียนมากับกองกำลังชนกลุ่มน้อยเชื้อสายกะเหรี่ยง บริเวณบ้านอุเกรทะ อ.วาเล่ย์ใหม่ จ.เมียวดี ด้านตรงข้ามบ้านวาเล่ย์ใต้ ต.วาเล่ย์ อ.พบพระ จ.ตาก ลึกเข้าไปในฝั่งเมียนมา ประมาณ 1 กม.โดยทหารเมียนมาได้ใช้อากาศยาน สนับสนุนการปฏิบัติการทางทหารในพื้นที่ ปัจจุบันการปะทะได้ยุติลงแล้วเมื่อเวลา 17.00 น. วันที่ 30 มิ.ย. ที่ผ่านมาทั้งนี้การปะทะของทั้งสองฝ่าย มีกระสุนไม่ทราบชนิด และไม่ทราบฝ่ายข้ามมาตกยังฝั่งไทย บริเวณไร่ปาล์ม บ้านวาเล่ย์เหนือ หมู่ 3 ต.วาเล่ย์ อ.พบพระ ส่งผลให้ยานพาหนะของประชาชนได้รับความเสียหาย และเมื่อเวลา 11.59 น. วันที่ 30 มิ.ย. 65 กองทัพอากาศไทยตรวจพบอากาศยานไม่ทราบฝ่าย บินล้ำแดนเข้ามายังฝั่งไทย บริเวณ อ.พบพระ จ.ตาก จึงมีคำสั่งให้เครื่องบินขับไล่แบบที่ 19 หรือ F-16 จำนวน 2 ลำ ขึ้นบินลาดตระเวนรบในบริเวณดังกล่าว เพื่อปฏิบัติภารกิจป้องกันภัยทางอากาศทั้งนี้จากเหตุการณ์ที่เกิดขึ้น กองกำลังนเรศวรได้แจ้งเตือน และทำหนังสือประท้วงไปยังคณะกรรมการชายแดนส่วนท้องถิ่น ไทย – เมียนมา (TBC) และกองทัพอากาศ ได้สั่งการให้ผู้ช่วยทูตฝ่ายทหารอากาศ ประจำสถานเอกอัครราชทูต ณ ย่างกุ้ง ประสานหน่วยงานที่เกี่ยวข้องในเมียนมา แจ้งเตือน และหาทางป้องกันไม่ให้เกิดเหตุการณ์ดังกล่าวขึ้นอีกในอนาคต กองกำลังนเรศวร และกองทัพอากาศ พร้อมตอบโต้ หากมีการรุกล้ำอธิปไตย หรือมีสถานการณ์ที่ส่งผลกระทบต่อความปลอดภัยของประชาชนไทยปัจจุบันมีผู้หนีภัยความไม่สงบชาวเมียนมา ได้เดินทางเข้ามายังฝั่งไทย 855 คน ในพื้นที่ปลอดภัยชั่วคราว ต.วาเล่ย์ อ.พบพระ 2 แห่ง คือ 1.บ้านมอเกอร์ไทย ผู้หนีภัยยอดเดิม 281 คน เดินทางเข้ามาฝั่งไทย 26 คน และสมัครใจเดินทางกลับเมียนมา 2 คน ยอดคงเหลือ 305 คน 2.บ้านวาเล่ย์เหนือ เดินทางเข้ามาฝั่งไทย 550 คนอย่างไรก็ตามศูนย์สั่งการชายแดน จ.ตาก ได้ติดตามสถานการณ์ในฝั่งเมียนมาอย่างต่อเนื่อง เพื่อเตรียมพร้อมรองรับสถานการณ์ ที่อาจส่งผลกระทบต่อประชาชนไทย ในการนี้ขอความร่วมมือประชาชน งดการเดินทางเข้าไปยังพื้นที่ดังกล่าว เพื่อความปลอดภัย รวมถึงขอความร่วมมือสื่อมวลชน และทุกภาคส่วน ตรวจสอบข่าวสาร ข้อเท็จจริง ก่อนที่จะนำไปเผยแพร่ โดยประชาชนสามารถรับฟังข้อมูลข่าวสาร ข้อเท็จจริง ได้จากการแถลงข่าวประจำวัน ของศูนย์สั่งการชายแดน จ.ตาก
ประยุทธ์ ลั่นเมียนมาล้ำน่านฟ้าแค่ตีวงเลี้ยว ฮึ่มอย่าทำเป็นเรื่องใหญ่กว่าเดิม|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวเมื่อวันศุกร์ (1 ก.ค.) ว่าเครื่องบินของกองทัพเมียนมาที่บินล้ำน่านฟ้าของไทยเมื่อวันพฤหัสบดี (30 มิ.ย.) เป็นแค่การตีวงเลี้ยวเท่านั้น และกล่าวในทำนองว่าเป็นหน้าที่ของฝั่งไทยที่จะทำให้เป็นเรื่องใหญ่กว่าเดิมหรือไม่ และอยากให้คำนึงถึงความสัมพันธ์ที่ดีระหว่างกันมากกว่านายกรัฐมนตรีกล่าวอีกว่า เรื่องนี้มีการพูดคุยกับทูตทหารของเมียนมาแล้ว ซึ่งฝ่ายนั้นขอโทษมาแล้วเรียบร้อย และยืนยันว่าไม่ได้ตั้งใจให้เกิดขึ้นพล.อ.ประยุทธ์ กล่าวว่า สิ่งที่สำคัญที่สุดคือการทำให้แน่ใจว่าประเทศของรามีศักยภาพเพียงพอที่จะป้องกันอธิปไตยไว้ทั้งในขณะนี้และในอนาคตเหตุการณ์นี้สร้างความตื่นตระหนกใช้ประชาชนในพื้นที่่บ้านเวเล่ย์ใต้และวาเล่ย์เหนือ อ.พบพระ จ.ตาก อย่างมาก ทำให้โรงเรียนในพื้นที่ประกาศฉุกเฉินให้ผู้ปกครองมารับบุตรหลานกลับบ้านและต้องประกาศหยุดเรียน ทั้งยังมีสัญญาณให้นักเรียนเข้าไปหลบในหลุมหลบภัยด้วยนอกจากนี้ในโลกออนไลน์ยังมีการพูดกันว่า การ "ตีวงเลี้ยว" ดังกล่าวเพื่อโจมตีกองกำลังกลุ่มชาติพันธุ์นั้น ถือเป็นการที่กองทัพเมียนมาใช้น่านฟ้าไทยโจมตีฝั่งตรงข้ามหรือไม่ ถือว่าไทยสนับสนุนปฏิบัติการดังกล่าวโดยปริยายหรือไม่ และไทยมีความพร้อมในการรับมือกับผู้บุกรุกทางอากาศแค่ไหน
ผบ.ทอ. โต้คำวิจารณ์ ส่ง F-16 ขึ้นบินช้า ยันระบบป้องกันทางอากาศดี แต่เมียนมาคือเพื่อน|ผบ.ทอ. ยันระบบป้องกันทางอากาศดี แต่เมียนมาคือเพื่อน ถ้าเพื่อนพลั้งเผลอเดินตัดสนามหน้าบ้านแล้วเราจะไปยิงเขาตายเลย ก็เกินไปพล.อ.อ.นภาเดช ธูปะเตมีย์ ผู้บัญชาการทหารอากาศ พร้อมด้วย พล.อ.อ.คงศักดิ์ จันทรโสภา ผู้บัญชาการหน่วยบัญชาการควบคุมปฏิบัติการทางอากาศ (ผบ.คปอ.) ที่รับผิดชอบสถานีเรดาร์ทั่วประเทศ​ เดินทางไปสถานีเรดาร์ ดอยอินทนนท์ จ.เชียงใหม่​ หลังได้รับทราบรายงานการปฏิบัติหน้าที่ เฝ้าตรวจชายแดนจากสถานีเรดาร์ที่จับความเคลื่อนไหวของเครื่องบิน Mig 29 ของเมียนมา ที่ใช้อาวุธโจมตีชนกลุ่มน้อย แนวชายแดนไทย-เมียนมา และบินล้ำแดนไทยเข้ามา ด้วยเช่นเดียวกับสถานีเรดาร์ที่กาญจนบุรี จึงได้รายงานไปยังศูนย์ปฏิบัติการกองทัพอากาศ ดอนเมือง ก่อนที่จะมีการสั่งการให้เครื่องบิน F-16 จากกองบิน 4 ตาคลี นครสวรรค์ ขึ้นทำการบินสกัดกั้น และลาดตระเวนรบทางอากาศ ผู้บัญชาการทหารอากาศ ได้ให้สัมภาษณ์ถึงข้อวิจารณ์การปฏิบัติงานของกองทัพอากาศ​ กรณีที่เครื่องบินรบประเทศเมียนมาล้ำน่านฟ้า​ ว่า สิ่งที่เกิดขึ้น ได้มีประชาชนและแฟนคลับแสดงความคิดเห็น และวิพากษ์วิจารณ์กัน ว่าระบบป้องกันภัยทางอากาศดีหรือไม่ หรือเครื่องบินของ ทอ. มีไว้ใช้ในการแสดงวันเด็กหรือเปล่า หรือกระทั่งพูดว่าผู้บัญชาการระดับสูงของกองทัพอากาศ มีวิจารณญาณในการตัดสินใจช้าเกินไปหรือไม่ ที่ท่านแสดงความเห็นก็มีส่วนถูกต้อง ระบบป้องกันภัยทางอากาศของเราดีมาก ไม่ใช่อย่างที่หลายคนแสดงทัศนะ เครื่องบิน และนักบินของเราดี มีความรู้ มีประสบการณ์ และสุดท้ายการตัดสินใจของผู้บังคับบัญชาระดับสูงก็มีการตัดสินใจที่ดี ซึ่งการตัดสินใจที่ดีไม่ได้วัดกันที่ความรวดเร็ว แต่ต้องสุขุม รอบคอบ เหมาะกับสถานการณ์"ผมก็เหมือนกับทุกท่าน เดือดเหมือนกัน บางทีอาจจะเดือดกว่าพี่น้องประชาชนอีกด้วย ได้คุยกับ ผบ.ทอ.เมียนมา แล้ว เขาขอโทษมา โดยชี้แจงว่าในช่วงนั้น สภาพอากาศไม่ดี และเกิดขึ้นครั้งแรก ที่ผ่านมาเขาก็ระมัดระวัง แต่ด้วยสภาพภูมิอากาศ และภูมิประเทศ อยู่บนทัองฟ้า จะไม่รู้ว่า มันผ่านล้ำมาในบ้านของคนอื่น เขาขอโทษมาด้วย"พร้อมยืนยันว่า เรามีระบบเรดาร์ตรวจจับและมีสายข่าวที่ดี สามารถรู้ได้ว่า เขาจะปฏิบัติการเมื่อใด ในพื้นที่ไหน หากรู้ล่วงหน้า ก็จะส่งเครื่องบินขึ้นไป ปฏิบัติการ Combat air patrol เพื่อแสดงท่าทีว่า พื้นที่นี้เป็นพื้นที่ของเรา หรือหาก ตรวจพบ ก็จะส่งเครื่องบินขึ้นไปลาดตระเวนรบรักษาเขต และ Air interception ขอให้ประชาชนได้เชื่อมั่นในกองทัพอากาศอย่างเช่นที่เคยเชื่อมั่นมาตลอด และโปรดไว้วางใจเรา ตนเองก็เป็นเหมือนทุกท่านนั่นแหละ ที่รักชาติ จึงขอให้ความเชื่อมั่นว่า เครื่องบินที่เราส่งขึ้นไปการขึ้นไปของนักบินของเรา ยังพบว่า​ ทางโน้นยังมีความพลั้งพลาดด้วยเจตนาจงใจหรือไม่ก็ตาม เราจะดำเนินการในขั้นเด็ดขาด แต่ภายใต้ต้องคำนึงถึงสถานการณ์ใหญ่ ไม่ทำเรื่องเล็กให้เป็นเรื่องใหญ่ และไม่ทำให้เรื่องใหญ่ ให้ใหญ่ขึ้นไปอีกเมื่อถามว่าหากมีอีกครั้งจะดำเนินการอย่างไร ผบ.ทอ. กล่าวว่า โดยปกติการป้องกันภัยทางอากาศมี 3 ลำดับ พิสูจน์ฝ่าย สกัดกั้น ทำลาย แต่เมียนมาคือเพื่อน ถ้าเพื่อนพลั้งเผลอเดินตัดสนามหน้าบ้านแล้วเราจะไปยิงเขาตายเลย ก็เกินไป เพราะฉะนั้นการปฏิบัติการที่เหมาะสม จึงอยู่บนพื้นฐานเพื่อนปฏิบัติต่อเพื่อน ตนเชื่อว่าขณะนี้เขาตระหนักในความผิดพลาดที่เกิดขึ้น      
“อนุทิน” หายแล้ว หลังติดโควิด -19 เตรียมทำงานวันจันทร์นี้|“อนุทิน” หายจากโควิด -19 แล้ว หลังเดินทางกลับจากต่างประเทศ เตรียมทำงาน 4 ก.ค.นี้ ความเคลื่อนไหวของนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย เมื่อเวลา 10.30น.วันที่ 2 ก.ค. 2565 หลังได้ตรวจพบเชื้อโควิด -19 จากที่เดินทางไปปฏิบัติราชการที่ต่างประเทศ โดยรักษาตัวอยู่ที่บ้านพัก ตั้งแต่วันที่ 28 มิ.ย. เป็นต้นมา และอาการดีขึ้นตามลำดับ ล่าสุด นายอนุทิน โชว์ภาพผลตรวจ ATK วันที่ 1 ก.ค. 65 เวลา 14.10 และ เวลา 14.15 น. ในการตรวจซ้ำ 2 ครั้ง ซึ่งผลตรวจปรากฎว่า ขึ้นเพียง 1 ขีด และเปิดเผยสั้นๆว่า จะไปทำงานในวันที่ 4 ก.ค. นี้
“ไทยสร้างไทย” จี้รัฐบาล แก้ปัญหาข้าวแพงโดยด่วน|“ไทยสร้างไทย” เรียกร้อง รัฐแก้ข้าวถุงแพงด่วน หลังกระทบค่าครองชีพคนตัวเล็ก เผยข้าวแกงปรับขึ้นหลังต้นทุนสินค้าพุ่งทุกรายการนายแมน เจริญวัลย์ ทีมไทยสร้างไทย เขตบึงกุ่ม คันนายาว กล่าวถึงสถานการณ์ของสินค้า อุปโภค บริโภค ที่แพงขึ้นเป็นอย่างมาก ไม่ว่าจะเป็นน้ำมันแพง ก๊าซแพง ที่ซ้ำเติมค่าครองชีพ ของพี่น้องประชาชนแล้ว ซึ่งรัฐก็ยังไม่สามารถแก้ไขปัญหาเหล่านี้ได้วันนี้ มีราคาข้าวสารหอมมะลิ ที่จะขึ้นพุงสูงขึ้นถึงถุงละ30บาท และอีกถึงละ10บาทสําหรับข้าวขาว ซึ่งการขึ้นราคาข้าวทั้งสองประเภทรอบนี้ กระทบโดยตรงกับพี่น้องคนไทยที่ทานข้าวเป็นอาหารหลักอย่างหลีกเลี่ยงไม่ได้ จึงขอเรียกร้องไปยังรัฐบาล เร่งพิจารณาตรวจสอบการขอขึ้นราคาข้าวครั้งนี้ด้วยเพราะหากปล่อยให้มีการปรับขึ้นราคาจะส่งผลกระทบต่อพี่น้องคนตัวเล็ก ซึ่งจะต้องแบกรับภาระค่าใช้จ่ายอย่างหลีกเลี่ยงไม่ได้ซึ่งจากการลงพื้นที่ สำรวจตลาด ทุกวันนี้ข้าวแกงในตลาดแบบราคาถูก ก็ปรับขึ้นราคาเกือบทุกเจ้า หรือลดปริมาณมานานแล้ว ถ้าข้าวสารซึ่งเป็นของกินที่มีความจำเป็นอย่างยิ่งมาปรับขึ้นราคาอีก คนไทยมีโอกาสได้กินข้าวแกงราคาใกล้เคียงสิงคโปร์แน่นอนแต่ในทางกลับกันข้าวเปลือกที่ชาวนาไทยขายราคาก็ไม่ได้สูงอะไรมากมาย และในช่วงหลายปีที่ผ่านมาต้องประสบกับภาวะขาดทุน ยิ่งทำยิ่งจน ยิ่งทำยิ่งเป็นหนี้ ดังนั้นตนในฐานะอยู่ใกล้ชิดพี่น้องประชาชนคนตัวเล็ก จึงขอเรียกร้องให้รัฐเร่งแก้ไขปัญหาเหล่านี้โดยด่วน 
เผยภาพความเสียหาย หลังฝนถล่มอาคารรัฐสภา มูลค่าหมื่นล้าน น้ำรั่วซ้ำซาก|ฝนถล่มอาคารรัฐสภา หมื่นล้าน น้ำรั่วซ้ำซากนายวัชระ เพชรทอง อดีต ส.ส.พรรคประชาธิปัตย์ เปิดเผยว่า เมื่อเวลาประมาณ 18.00น.วันที่ 1 ก.ค.65 ได้เกิดฝนตกหนักที่อาคารรัฐสภา ทำให้องค์กรพอเพียงต้านทุจริต strong สผ. (สำนักงานเลขาธิการสภาผู้แทนราษฎร) ได้ส่งภาพและคลิปนิทรรศการ 90 ปีรัฐสภาที่จัดบริเวณพื้นไม้ชั้น 1 อาคารรัฐสภาล้มระเกะระกะ มีน้ำฝนไหลเจิ่งนองทั่วพื้นอาคารรัฐสภาที่มีมูลค่าการก่อสร้างถึง 12,280 ล้านบาทสะท้อนถึงความบกพร่องของการก่อสร้างอาคารรัฐสภาแห่งใหม่ใช่หรือไม่ เพราะเมื่อมีฝนตกก็จะเกิดน้ำรั่วน้ำท่วมทุกครั้ง ขณะที่ทั่วอาคารรัฐสภาจะมีน้ำรั่ว น้ำหยด น้ำซึมหลายสิบจุดก่อให้เกิดความเสียหายต่อทรัพย์สินของทางรายการ เป็นภาระของแม่บ้านทำความสะอาดทั้งอาคารตึกส.ว. และ ส.ส.ที่จะต้องมาทำความสะอาดทุกครั้งพร้อมมีคำสั่งจากหัวหน้างานห้ามเปิดเผยเรื่องนี้ต่อบุคคลภายนอกส่วนพื้นไม้ที่น้ำฝนไหลท่วมก็สร้างผิดสเปค ไม่เป็นไปตามข้อกำหนดในสัญญาที่กำหนดว่าต้องเป็นไม้ตะเคียนทองแต่กรมป่าไม้นำไปตรวจสอบแล้วว่า เป็นไม้พะยอม ซึ่งมีสภาพแบบนี้มีเป็นจำนวนมากทั่วอาคาร และการก่อสร้างวันนี้นับได้ 3,351 วัน จากสัญญาก่อสร้าง 900 วันก็ยังสร้างไม่เสร็จ เช่น ประตูห้องกรรมาธิการไม่กันเสียง 65 ห้อง ผนังห้องประชุมกรรมาธิการไม่กันเสียง 148 ห้อง ต้นไม้ใหญ่ตาย 347 ต้น เป็นต้น แต่ปรากฏว่า บริษัทผู้รับเหมาได้ทำหนังสือส่งงานเมื่อวันที่ 1 ก.ค.65 แจ้งสำนักงานเลขาธิการสภาผู้แทนราษฎรว่าสร้างแล้วเสร็จ 100% แล้ว เพื่อหลบเลี่ยงค่าปรับกว่าวันละ 12 ล้านบาททั้งนี้ เชื่อว่า สิ่งศักดิ์สิทธิ์มีจริง พระสยามเทวธิราช จึงดลบันดาลให้พายุฝนสาดซัดน้ำไหลทะลักท่วมอาคารรัฐสภา บริเวณชั้น 1 ซึ่งเป็นพื้นไม้ที่มีการสร้างผิดสเปค ไม่ตรงตามข้อกำหนดในสัญญาแล้ว จะส่งมอบงานว่าสร้างเสร็จสมบูรณ์ได้อย่างไร 
แวดวงการเมืองเศร้า "ร.ต.ระนองรักษ์ สุวรรณฉวี" อดีต รมว.ไอทีซี เสียชีวิตแล้ว|อาลัย "ร้อยตรีหญิง ระนองรักษ์ สุวรรณฉวี" อดีต รมว.ไอซีที เสียชีวิตแล้วอย่างสงบ ด้วยวัย 66 ปีวันนี้ (2 ก.ค.) นายพลพีร์ สุวรรณฉวี รองเลขาธิการนายกรัฐมนตรีฝ่ายการเมืองประจำนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข (สธ.) ในฐานะบุตรชายของ ร้อยตรีหญิง ระนองรักษ์ สุวรรณฉวี อดีตรัฐมนตรีว่าการกระทรวงเทคโนโลยีสารสนเทศและการสื่อสาร (ไอซีที) โพสต์ข้อความบนเฟซบุ๊ก Polapee Suwunchwee ระบุว่า"ขอขอบคุณทุกๆ ท่านที่ให้ความห่วงใย ความเป็นห่วง และความรักที่มีต่อคุณแม่และครอบครัวเราโดยเสมอ ตอนนี้คุณแม่ได้จากพวกเราไปอย่างสงบแล้ว ครอบครัวขอขอบคุณในทุกๆ ข้อความและกำลังใจที่ส่งมาให้กับครอบครัวเรา ขอบคุณมากๆ ครับ มันทำให้เราได้สัมผัสถึงความรักที่ทุกคนนั้นมีให้กับคุณแม่ พิธีทางศาสนานั้นจะแจ้งให้ทราบอีกครั้ง"สำหรับ ร้อยตรีหญิง ระนองรักษ์ สุวรรณฉวี เป็นอดีตรมว.ไอซีที ในยุครัฐบาลนายอภิสิทธิ์ เวชชาชีวะ และอดีตรมช.คลัง ในรัฐบาลนายสมัคร สุนทรเวช และรัฐบาลนายสมชาย วงศ์สวัสดิ์ และพ้นจากตำแหน่งนายกองค์การบริหารส่วนจังหวัดนครราชสีมา เมื่อเดือนตุลาคม 2563 โดยมีรายงานว่า เสียชีวิตจากกรณีล้มและกระเทือนทางสมอง รวมอายุได้ 66 ปีก่อนหน้านี้ ว่าที่ ร.ต.ไพโรจน์ สุวรรณฉวี อดีต รมช.พาณิชย์ แกนนำกลุ่มโคราช พรรคเพื่อแผ่นดิน และสามีของร้อยตรีหญิง ระนองรักษ์ เสียชีวิตด้วยโรคมะเร็งต่อมน้ำเหลืองเมื่อเดือน พ.ค. 2564
“สุริยะ” แจ้งติดโควิด-19 มีอาการเล็กน้อย ยันไม่กระทบการทำงาน|รัฐมนตรีฯอุตสาหกรรม ติดโควิด-19 มีอาการเล็กน้อย รักษาอยู่ ยันไม่กระทบการทำงาน work from home ได้นายกฤชนนท์ อัยยปัญญา เลขานุการรัฐมนตรีว่าการกระทรวงอุตสาหกรรม เปิดเผยว่า  นายสุริยะ จึงรุ่งเรืองกิจ รัฐมนตรีว่าการกระทรวงอุตสาหกรรม ได้ตรวจพบเชื้อโควิด-19 เมื่อวันที่ 2 กรกฎาคม 2565 โดยขณะนี้มีอาการเล็กน้อย และเข้าสู่กระบวนการรักษาตามคำแนะนำแพทย์ โดยได้แจ้งให้ผู้ที่เกี่ยวข้องตามไทม์ไลน์ทราบแล้ว ยืนยันไม่กระทบการทำงาน พร้อมทำงานแบบ work from home เฝ้าดูอาการจนกว่าแพทย์จะยืนยันให้ปฏิบัติงานตามปกติ
สภาฯ แจงเหตุ น้ำฝนรั่วถล่มนิทรรศการ แค่ฝนสาดเพราะพายุ|สภาฯ แจง เหตุน้ำฝนรั่วถล่มนิทรรศการ เป็นแค่ฝนสาดเพราะพายุเข้า จันทร์นี้ ถก คกก.ตรวจการจ้างหาทางป้องกันสํานักงานเลขาธิการสภาผู้แทนราษฎร ได้ออกเอกสารชี้แจงกรณีที่มีการแชร์ภาพ ฝนถล่มอาคารรัฐสภา เมื่อวันที่1 ก.ค. ที่ผ่านมาจนทำให้บูธนิทรรศการ 90 ปี รัฐสภา ล้มระเนระนาด จนถูกตั้งคำถามถึงประสิทธิภาพในการก่อสร้างอาคารรัฐสภา ว่าเป็นผลมาจาก วันเกิดเหตุมีพายุโซนร้อน “ชบา” (ตามประกาศกรมอุตุนิยมวิทยา ฉบับที่ 7ลงวันที่ 1 ก.ค.2565 ) ส่งผลให้มีพายุฝนสาดเข้ามาในอาคาร บริเวณรอบโถงอาคารกลาง ชั้น 1 พื้นที่โดยรอบสระมรกตซึ่งเป็นสถานที่จัดงาน “90 ปี รัฐสภา การเดินทางและความหวัง” ระหว่างวันที่ 27มิ.ย. – 8 ก.ค. แต่เนื่องจากบูธนิทรรศการดังกล่าว เป็นบูธชั่วคราวสร้างจากไม้อัดชนิดกันน้ำ พ่นสีอะคริลิค โดยวัสดุ ที่ใช้เป็นวัสดุที่สามารถถอดเก็บและสามารถนํามาประกอบใช้ได้อีก ประกอบกับพื้นที่จัดนิทรรศการดังกล่าว เป็นพื้นที่เปิดโล่ง ตามแนวคิดในการออกแบบสถาปัตยกรรมอาคาร เพื่อให้เป็นอาคารประหยัดพลังงานดีเด่น โดยมีพื้นที่โล่ง ให้อากาศจากภายนอกถ่ายเทเข้ามาในอาคารได้ ทําให้ไม่ต้องพึ่งพาการปรับเย็นจากเครื่องปรับอากาศเกินความจําเป็น ซึ่งจากผลกระทบของลมและฝน ส่งผลให้มีบูธบางส่วนล้มลง และ เกิดความเสียหาย ส่วนพื้นไม้ที่ได้รับการออกแบบให้รองรับน้ำที่สาดเข้ามาอยู่แล้ว จึงไม่ก่อให้เกิดความเสียหาย ใดๆอย่างไรก็ตาม สํานักงานเลขาธิการสภาผู้แทนราษฎร ได้เร่งเข้ามาจัดการพื้นที่ และประกอบบูธที่ล้มลง เสียหายให้กลับมาในสภาพเดิมเพื่อให้การจัดแสดงนิทรรศการบูธต่าง ๆ เป็นไป อย่างต่อเนื่องตามวัตถุประสงค์ของการจัดงานทั้งนี้ ในส่วนของภาพที่มีบางสื่อนํามาเสนอว่ามีน้ำรั่วมาจากเพดานนั้น เป็นภาพเหตุการณ์เดิม ที่มีการรั่วของท่อน้ำบริเวณฝั่งสํานักงานเลขาธิการวุฒิสภา ซึ่งปัจจุบันได้มีแก้ไขความบกพร่องดังกล่าวแล้ว สํานักงานเลขาธิการสภาผู้แทนราษฎร ขอยืนยันว่าในการตรวจรับงานโครงการก่อสร้างอาคารรัฐสภา แห่งใหม่ จะเป็นไปตามกฎ ระเบียบที่เกี่ยวข้อง และคํานึงถึงความคุ้มค่า และประโยชน์ที่ทางราชการจะได้รับ เป็นสําคัญด้านว่าที่เรือตรียุทธนา สำเภาเงิน โฆษกสำนักงานเลขาธิการสภาผู้แทนราษฎร กล่าวว่า เนื่องจากแบบแปลนของอาคารส่วนดังกล่าว ถูกออกแบบให้เป็นแบบเปิดโล่ง ทำให้เมื่อมีฝนตกลงมาอย่างหนักและมีลมพัดแรง น้ำฝนจึงสาดเข้ามา ยืนยันว่า รัฐสภาไม่ได้นิ่งนอนใจ โดยวันจันทร์ที่ 4 ก.ค.นี้ จะมีการหารือปัญหาที่เกิดขึ้นกับคณะกรรมการตรวจการจ้าง ซึ่งมีฝ่ายของผู้รับเหมา และฝ่ายของผู้ออกแบบ ร่วมอยู่ด้วย เพื่อสอบถามถึงสาเหตุที่แน่ชัดและวางแนวทางแก้ไข เพราะเป็นพื้นที่ ที่ยังไม่มีการส่งมอบให้กับสภา 
สลากดิจิทัล ขาย 2 วันหมดเกลี้ยง! นายกฯ สั่งเพิ่มโอกาสคนพิการ|เปิดขายสลากดิจิทัล 2 วันหมดเกลี้ยง! นายกฯ ย้ำสำรวจความพอใจคู่ขนานแก้ปัญหาสลากแพง เตรียมพร้อมพัฒนาตัวเลือกในแอปฯ “เป๋าตัง” เพิ่มโอกาสให้คนพิการนายธนกร วังบุญคงชนะ โฆษกประจำสำนักนายกรัฐมนตรีเปิดเผยการจำหน่ายสลากดิจิทัล งวดที่สาม 16 กรกฎาคม 2565 ที่เปิดจำหน่ายในระบบจำนวนสลากทั้งหมด 5,146,000 ใบ วันแรก เมื่อวานนี้ 2 ก.ค. 65 จำหน่ายไปได้เพียง 2 วัน มีประชาชนเข้ามาซื้อสลากดิจิทัลหมดแล้ว ถือว่าขายได้เร็วกว่างวดที่ผ่านมา ทั้งนี้ พล.อ.ประยุทธ์ จันทร์โอชา นายกรัฐมนตรี กำชับให้ติดตามผลการจำหน่ายสลากอย่างต่อเนื่อง ประเมินผลและหากพบปัญหาติดขัดให้เร่งดำเนินในทันที ซึ่งขณะนี้สลากกินแบ่งรัฐบาลอยู่ระหว่างการพัฒนาตัวเลือกในแอปฯ “เป๋าตัง” เพิ่มขึ้น เพื่อให้ซื้อสลากดิจิทัลกับร้านค้าผู้พิการได้ และจะพัฒนาให้สามารถควบคุมการทำงานด้วยเสียงได้ เพื่ออำนวยความสะดวกให้กลุ่มผู้พิการโฆษกประจำสำนักนายกรัฐมนตรี กล่าวว่า ในงวดวันที่ 1 สิงหาคม 2565 จะเพิ่มปริมาณสลากดิจิทัล อีก 2 ล้านใบ เป็น 7.1 ล้านใบ โดยจะเริ่มจำหน่ายตั้งแต่วันที่ 17 กรกฎาคม 2565 จะมีการเพิ่มจุดจำหน่ายสลากฯ 80 บาท ให้ครบตามเป้าหมายที่วางไว้ 1,077 จุดทั่วประเทศ ตลอดจนจะนำร่องขยายจุดจำหน่ายสลากฯ ไปยังปั๊มน้ำมัน ปตท. และบางจากทั่วประเทศ ไม่น้อยกว่า 2,000 จุด ภายในปีนี้  ซึ่งเหล่านี้จะทำให้ประชาชนเข้าถึงสลากฯ ราคา 80 บาทได้มากยิ่งขึ้น ตอบโจทย์ความต้องการของประชาชนทั้งนี้ ผลสำรวจความคิดเห็นของประชาชนแสดงความพอใจกับการแก้ไขปัญหาสลากกินแบ่งรัฐบาลเกินราคาอย่างเป็นรูปธรรม ทำให้ราคาสลาก 80 บาท มีอยู่จริง และมีความเชื่อมั่นต่อแนวทางการแก้ไขปัญหา รวมถึงระบบการจำหน่าย และการขึ้นเงินรางวัลผ่านแอป”เป๋าตัง” เชื่อว่ามีความปลอดภัยสูงนายกรัฐมนตรี ยังเน้นมาตรการช่วยเหลือผู้ขายสลากใบ และผู้พิการที่มีอาชีพขายสลาก ให้ศึกษาผลกระทบทางสังคมในทุกมิติ ย้ำการแก้ไขปัญหาสอดคล้องสัมพันธ์กัน ยืนยันรัฐบาลจะไม่ทอดทิ้งใครไว้ข้างหลัง
“เสรีพิศุทธ์” เสนอยุบผู้ตรวจการ กกต.ทิ้ง หากตรวจสอบการทุจริตซื้อเสียงไม่ได้|“เสรีพิศุทธ์”เสนอยุบผู้ตรวจการ กกต.ทิ้ง หากไม่สามารถตรวจสอบการทุจริตซื้อเสียงได้จริงเพราะอยู่ไปก็เปลืองภาษีประชาชนพล.ต.อ.เสรีพิศุทธ์ เตมียเวส หัวหน้าพรรคเสรีรวมไทย เปิดเผยถึงการทุจริตซื้อเสียงเลือกตั้งครั้งที่ผ่านมาว่าได้เชิญผู้ตรวจการ กกต.มาขอทราบข้อเท็จจริง หลังมีการร้องเรียนมายัง กมธ.ปปช. ที่ตนเองเป็นประธานอยู่ โดยได้ถามผู้ตรวจการไปว่าคุณไปรีบรับรองเขาได้อย่างไรว่าการเลือกตั้งสุจริตเที่ยงธรรมทั้งที่มีการร้องเรียนเรื่องซื้อสิทธิ์ขายเสียงเข้ามาเป็นจำนวนมาก แต่ผู้ตรวจการกลับตอบว่าท่านเห็นก็เห็นไปแต่ผมไม่เห็นถือเป็นคำตอบที่แย่มากไม่รับผิดชอบต่อบ้านเมือง จึงควรยุบผู้ตรวจการ กกต.ไปได้แล้ว อยู่ไปก็เปลืองงบประมาณเปล่าๆ เพราะทำงานไม่คุ้มค่าภาษีประชาชน ตั้งมาดูเท่ แต่ทำงานไม่รับผิดชอบอะไรเลยเอาแต่ผลประโยชน์กัน พร้อมยืนยันว่า ขณะนี้เสียงตอบรับผู้สมัคร ส.ส.จากพรรคเสรีรวมไทยดีมาก จึงมั่นใจว่าครั้งนี้จะชนะเลือกตั้งอย่างแน่นอน ถ้าไม่มีการซื้อสิทธิ์ขายเสียงอีก 
“สนธิรัตน์” ทัวร์ตลาดบางเขน โอด มีเงิน 500 ไม่พอค่ากับข้าว|สนธิรัตน์ พาทัวร์ตลาดบางเขน ระบุ 500 ยังไม่พอค่ากับข้าว จี้ รัฐเร่งแก้ต้นเหตุ ‘น้ำมัน-ปุ๋ยแพง’ เพื่อลดภาระค่าครองชีพประชาชนนายสนธิรัตน์ สนธิจิรวงศ์ เลขาธิการพรรคสร้างอนาคตไทย พร้อมด้วยนายวัชระ กรรณิการ์ รองเลขาธิการพรรค, นายนริศ เชยกลิ่นโฆษกพรรค พร้อมคณะลงพื้นที่ตลาดบางเขน เขตหลักสี่ เพื่อสำรวจราคาสินค้าเครื่องอุปโภค บริโภค พร้อมจับจ่ายใช้สอยสินค้าภายในตลาด อาทิ เนื้อสัตว์ ผัก และผลไม้ เป็นต้น พร้อมทั้งพูดคุยรับฟังปัญหา และให้กำลังใจพ่อค้า แม่ค้า และประชาชาชนในพื้นที่  ที่ประสบปัญหาค่าครองชีพแพงโดยนายสนธิรัตน์ กล่าวว่า วันนี้ในฐานะตัวแทนพรรคสร้างอนาคตไทย มาลงพื้นที่เนื่องจากต้องการมารับฟังปัญหาจากประชาชนโดยตรงวันนี้ผู้ค้า และประชาชนลำบาก เรื่องของแพง และความเป็นอยู่ของประชาชน ซึ่งถือเป็นเรื่องใหญ่ของรัฐบาลที่ต้องเร่งดำเนินการแก้ไขการเดินสำรวจตลาดครั้งนี้พ่อค้า แม่ค้าจะได้ส่งเสียงสะท้อนไปสู่ผู้รับผิดชอบในรัฐบาล ปัญหาของแพงเป็นเรื่องใหญ่ของรัฐบาลที่จะต้องเร่งดำเนินการแก้ไข สินค้าราคาแพงขึ้นมากเกือบทุกรายการนายสนธิรัตน์ ระบุว่า วันนี้เราต้องกลับมาสะท้อนปัญหาของแพงไปให้ถึงรัฐบาล พรรคสร้างอนาคตไทยมีแนวคิดเรื่องการแก้ปัญหาของแพง คือ ทางรัฐบาลจะต้องโฟกัสให้ได้ในเรื่องของแพง เนื่องจากเป็นปลายทางที่กระทบประชาชนทุกคน ทุกครัวเรือนเพราะจะต้องซื้อของกินของใช้ เรื่องของแพงเป็นเรื่องที่รัฐบาลจะต้องเข้ามากำกับและควบคุมตั้งแต่ต้นทาง เพราะของแพงมาจากหลายมิติ มิติแรกคือเรื่องค่าขนส่งที่กระทบจากราคาพลังงานที่รัฐบาลจะต้องเจอปัญหาดังกล่าวไปอีก อย่างน้อยถึงสิ้นปีนี้หรือต้นปีหน้าซึ่งสมัยที่ตนเป็นรัฐมนตรีว่าการกระทรวงพลังงาน ค่าขนส่งจะคำนวณอยู่ที่ประมาณ 2% ของราคาขาย แต่ก็ไม่ใช่ค่าขนส่งอย่างเดียว ยังมีส่วนประกอบอื่นด้วย โดยเฉลี่ยคร่าวๆ ตนคิดว่าราคาน้ำมันแพง จะมีผลต่อราคาสินค้าปลายทางอย่างน้อย 3-4%ส่วนมิติที่สอง คือ ต้นทุนการผลิตอาหาร ซึ่งเรื่องสำคัญคือเรื่องต้นทุนอาหารสัตว์ ปุ๋ยเคมี จึงอยากเสนอให้รัฐบาลไปดูตั้งแต่ต้นทางเพราะวิธีแก้ปัญหาจะดูแต่เพียงปลายทาง หรือการกำกับควบคุมราคาสินค้าอย่างเดียวคงไม่ได้ ต้องลงไปดูทีละรายการ ที่เป็นปัญหากระทบต่อราคาสินค้าของประชาชน รวมถึงการใช้มาตรการลดหย่อนภาษีต่อสินค้านำเข้าที่เป็นวัตถุดิบ เป็นต้นและมิติสุดท้าย คือ การบริหารจัดการ ต้นทุนสินค้าไปสู่มือประชาชน ซึ่งตนคิดว่าขณะนี้ผู้ค้าปลีก ค้าส่งก็ลำบาก ส่งต่อราคาสินค้าไม่ไหวต้นทุนแพงขึ้น เรื่องนี้รัฐบาลต้องเข้าไปดูในการร่วมมือแก้ปัญหาผู้ประกอบการค้าปลีก ค้าส่ง 2 ด้าน โดยด้านที่ 1 คือทำอย่างไรไม่ให้เกิดการค้ากำไรเอาเปรียบในภาวะอย่างนี้ ด้านที่ 2 ส่งเสริมสนับสนุนกลุ่มผู้ค้าที่เป็นผู้ค้าที่ดีให้อยู่ได้ วันนี้ไม่มีอะไรที่เป็นโจทย์ใหญ่เท่ากับทำอย่างไรถึงจะบรรเทาแบ่งเบาความเดือดร้อนของประชาชนทำอย่างไรถึงจะช่วยกันบริหารตั้งแต่ต้นทางที่จะไปกระทบต่อต้นทุนสินค้า ไม่ว่าจะเป็นภาคเกษตร ภาคพลังงานที่ตนเสนอแนะมาอย่างต่อเนื่อง ดังนั้นรัฐต้องเข้ามาช่วยดู มาตรการทางการเงินมาตรการทางการคลัง อะไรที่ช่วยเขาได้เพื่อประคับประคองให้ผ่านวิกฤตระลอกหลังจากโควิดแล้วมาสู่สงคราม มันเป็นภาวะใหญ่มากและที่สำคัญรัฐบาลต้องใส่ใจในสิ่งที่มันเกิดผลกระทบต่อเศรษฐกิจในเชิงทวีคูณ จากนั้นนายสนธิรัตน์ ได้โชว์สินค้าที่ซื้อจากตลาดในวันนี้ พร้อมระบุว่า วันนี้ผมนำเงินมา 500 บาท ตั้งใจจะมาซื้อของ ซึ่งในอดีตเคยซื้อได้ตอนนี้ไม่พอ เพราะของขึ้นเกือบทุกรายการ ผมอยากสะท้อนเรื่องนี้อยากให้รัฐบาลไปดำเนินการแก้ไข
เพื่อไทย เปิดชื่อว่าที่ผู้สมัคร ส.ส. ภาคเหนือ 30 คน ส่งหมอทศพรลุยเขต 1 แพร่|พรรคเพื่อไทยเปิดตัวว่าที่ผู้สมัครชิงตำแหน่งสมาชิกสภาผู้แทนราษฎรภาคเหนือ 7 จังหวัด จำนวน 30 คน เมื่อวันจันทร์ (4 ก.ค.) ดังนี้พรรคเพื่อไทยระบุว่า จ.แม่ฮ่องสอน ทั้ง 2 เขต ยังอยู่ระหว่างการพิจารณาว่าจะส่งใครลงสมัครสิ่งที่น่าสนใจคือ นายทศพร เสรีรักษ์ แพทย์ที่มักลงพื้นที่ชุมนุมกับกลุ่มราษฎร 2563 และกลุ่มอื่นๆ ตลอดหลายปีที่ผ่านมา มีชื่อเป็นแคนดิเดตของเขต 1 จ.แพร่ด้วย ซึ่งนายทศพรเคยเป็น ส.ส. ของเขตดังกล่าวเมื่อปี 2544 และ 2548 ในยุคพรรคไทยรักไทยนายทศพร เสรีรักษ์ อดีต ส.ส. จ.แพร่ พรรคไทยรักไทย เตรียมลงสมัคร ส.ส. จ.แพร่ เขต 1 ในนามพรรคเพื่อไทยในการเลือกตั้งทั่วไปปี 2566ภาคเหนือเป็นที่รับรู้กันในวงกว้างว่าเป็นพื้นที่ที่พรรคเพื่อไทยมักกวาดที่นั่ง ส.ส. ได้จำนวนมาก เช่นเดียวกับภาคตะวันออกเฉียงเหนือ แต่การเลือกตั้งเมื่อปี 2562 ที่ผ่านมา พรรคพลังประชารัฐกลับเจาะพื้นที่ได้ โดยเฉพาะใน จ.พะเยา ซึ่งเป็นบ้านของนายธรรมนัส พรหมเผ่า โดยที่พรรคเพื่อไทยชนะเพียง 1 ที่นั่งจากทั้งหมด 3 เขตเลือกตั้ง ส่วนจังหวัดแพร่นั้น พรรคเพื่อไทยไม่ได้ส่งตัวแทนชิงตำแหน่ง เพื่อหลีกทางให้กับพรรคไทยรักษาชาติ แต่ต่อมากลับถูกยุบพรรค ทำให้ผู้มีสิทธิเลือกตั้งลงคะแนนให้กับตัวแทนจากพรรคอนาคตใหม่แทนทั้ง 2 เขต ที่ต่อมา ส.ส. ทั้ง 2 คนนี้ย้ายขั้วไปสังกัดพรรคภูมิใจไทย ที่สนับสนุนให้ พลเอก ประยุทธ์ จันทร์โอชา อยู่ในอำนาจ แทนนายชลน่าน ศรีแก้ว หัวหน้าพรรคเพื่อไทย และ ส.ส. เขต 2 จ.น่าน ระบุผ่านโพสต์ในแฟนเพจพรรคเพื่อไทยว่า การเปิดตัวว่าที่ผู้สมัคร 30 คนนั้นเป็นแสดงถึงความมั่นใจของพรรคที่จะแลนด์สไลด์ในพื้นที่ภาคเหนือ เพราะได้รับความนิยมมาตั้งแต่พรรคไทยรักไทย และว่าที่ผู้สมัครหลายคนก็ทำงานใกล้ชิดกับประชาชนเสมอส่วนนายสมพงษ์ อมรวิวัฒน์ ที่ปรึกษาคณะกรรมการยุทธศาสตร์และทิศทางการเมืองพรรคเพื่อไทย และ ส.ส. เขต 5 จ.เชียงใหม่ ให้ความเห็นว่า ตัวแทนทั้ง 30 คนนี้มีความเหมาะสมและอาสามาทำงานรับใช้พี่น้องประชาชน ส่วนอีก 6 คนที่อยู่ระหว่างการพิจารณานั้น จะเปิดตัวอย่างเป็นทางการอีกครั้ง
โฆษกรัฐบาลเผย ประยุทธ์มั่นใจควบคุมโควิด-19 ได้ วอนประชาชนอย่ากังวล|นายธนกร วังบุญคงชนะ โฆษกประจำสำนักนายกรัฐมนตรี เปิดเผยเมื่อวันอังคาร (7 ก.ค.) ว่าพลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยืนยันสถานการณ์โควิด-19 ของประเทศไทยยังอยู่ในเกณฑ์ที่ควบคุมได้แม้มีตัวเลขผู้ติดเชื้อสูงในบางพื้นที่ จึงขอประชาชนอย่าได้กังวล เน้น ปฏิบัติตามมาตรการของทางสาธารณสุข ป้องกัน ระวังตนเองเมื่อต้องใกล้ชิดกับกลุ่มเสี่ยง และเข้ารับวัคซีนทั้งเข็มปกติและเข็มกระตุ้นในประชาชนทุกกลุ่มอย่างเคร่งครัดโฆษกประจำสำนักนายกรัฐมนตรี กล่าวต่อไปว่า พล.อ.ประยุทธ์มั่นใจต่อระบบสาธารณสุขว่ามีความพร้อมดูแลผู้ป่วย และยืนยันว่า รัฐบาล และศูนย์บริหารสถานการณ์โควิด-19 (ศบค.) พร้อมสนับสนุนกระทรวงสาธารณสุขและหน่วยงานที่เกี่ยวข้อง หากเกิดการแพร่ระบาดในอนาคตขึ้น
ไพบูลย์ ยันมติวิปรัฐบาลเห็นชอบคะแนนปาร์ตี้ลิสต์หาร 100|นายไพบูลย์ นิติตะวัน สมาชิกสภาผู้แทนราษฎร (ส.ส.) แบบบัญชีรายชื่อ และรองหัวหน้าพรรคพลังประชารัฐ กล่าวถึงกรณีการคำนวณ ส.ส.บัญชีรายชื่อ ว่าการที่มีสมาชิกออกมาแสดงความเห็นว่าการคำนวณ ส.ส. แบบบัญชีรายชื่อ ด้วยวิธีหาร 100 จะขัดรัฐธรรมนูญนั้น ถือเป็นการกล่าวหาคณะกรรมการการเลือกตั้ง (กกต.)เนื่องจากพระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎรฉบับนี้ กกต.เป็นผู้ยกร่างและเสนอแก้ไขมา และยังมีอำนาจในการกำกับกฎหมายเกี่ยวกับการเลือกตั้งให้เป็นไปตามรัฐธรรมนูญ จึงอยากจะถามว่าความเห็นของสมาชิกรัฐสภาบางท่าน กับองค์กรอิสระที่มีหน้าที่โดยตรง เช่น กกต. ใครจะมีน้ำหนักน่าเชื่อถือกว่ากันส่วนที่มีการระบุว่าการแก้ไขครั้งนี้จะทำให้พรรคใหญ่ได้เปรียบนั้น มองว่า การพิจารณากฎหมายประกอบรัฐธรรมนูญนั้นไม่ใช่เป็นการพิจารณาแก้ไขรัฐธรรมนูญ แต่กฎหมายประกอบรัฐธรรมนูญจะต้องพิจารณาให้เป็นไปตามรัฐธรรมนูญรัฐธรรมนูญ ที่แก้ไขเพิ่มเติมมาตรา 91 กำหนดการคำนวณ ส.ส.บัญชีรายชื่อด้วยสัดส่วนสัมพันธ์โดยตรง ด้วยการนำเอาจำนวน ส.ส.บัญชีรายชื่อที่มี คือ 100 ไม่มีที่ไหนหรอก เมื่อประชาชนหย่อนยัตรเลือกตั้ง 2 ใบ บัตรใบหนึ่งเลือก ส.ส. เขตไปแล้ว อีกใบมาเลือก ส.ส. บัญชีรายชื่อ แต่เมื่อเลือก ส.ส. บัญชีรายชื่อ กลับเอาคะแนนรวมของ ส.ส. บัญชีรายชื่อไปหารด้วยจำนวน ส.ส. ทั้งสภา เพื่อจะให้ได้ ส.ส. พึงมี เป็นการคิดเองโดยที่ไม่มีกฎหมายรองรับส่วนที่ประชุมวิปรัฐบาลยืนยันมีมติให้เห็นชอบกับมติคณะกรรมาธิการฯ ที่เป็นร่างของ กกต. คือการคำนวณด้วยวิธีหาร 100 และพรรคพลังประชารัฐก็ยึดหลักการ อีกทั้ง พลเอก ประวิตร วงษ์สุวรรณ หัวหน้าพรรคก็ได้ยืนยันแล้วว่าให้เป็นไปตามคณะกรรมาธิการฯ
อนุทิน บ่ายเบี่ยงตอบทบทวนใส่แมสก์ ลั่นเพิ่งหายจากโควิด|นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวถึง สถานการณ์โควิดระลอกใหม่ที่แพทย์ชนบทได้ออกมาเตือน ว่ารับฟังคำเตือนทุกอย่าง รวมถึงคำเตือนจากคณะแพทย์ อะไรที่ปฏิบัติได้ก็ปฏิบัติผู้สื่อข่าวพยายามถามต่อว่าจะมีการทบทวนการใส่หน้ากากอนามัยหรือไม่ นายอนุทิน มีท่าทีบ่ายเบี่ยง และบอกว่าตนเพิ่งหายจากโควิด-19 ก่อนเดินออกจากวงสัมภาษณ์ทันที
"หวังอี้" รมว.ต่างประเทศของจีน เข้าพบ "ประยุทธ์" ครบรอบทศวรรษความร่วมมือไทย-จีน|นายหวัง อี้ (H.E. Mr. Wang Yi) มนตรีแห่งรัฐและรัฐมนตรีว่าการกระทรวงการต่างประเทศ สาธารณรัฐประชาชนจีน เข้าเยี่ยมคารวะ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ในโอกาสเดินทางเยือนประเทศไทย โดยนายกรัฐมนตรี​ กล่าวว่า​ ขณะนี้สถานการณ์โควิด – 19 ในประเทศไทยเริ่มคลี่คลาย ขอขอบคุณความร่วมมือที่ได้รับจากหลายๆประเทศ รวมทั้งจีน ทั้งนี้ ห่วงใยสถานการณ์อุทกภัยทางตอนใต้ของจีน เชื่อมั่นว่าจีนจะสามารถแก้ไขสถานการณ์ได้โดยเร็วเช่นที่ผ่านมา ฝากความระลึกถึงและความปรารถนาดีไปยังประธานาธิบดีสี จิ้นผิง และนายกรัฐมนตรีหลี่ เค่อเฉียง นายกรัฐมนตรียินดีกับความสัมพันธ์ไทย-จีนที่แน่นแฟ้นในทุกระดับ มีพลวัตอย่างต่อเนื่อง รวมทั้ง ยินดีกับการครบรอบหนึ่งทศวรรษของความเป็น "หุ้นส่วนความร่วมมือเชิงยุทธศาสตร์อย่างรอบด้าน" ในปีนี้ รัฐบาลไทยพร้อมร่วมมือกับรัฐบาลจีนเพื่อพัฒนาหุ้นส่วนสู่ทศวรรษหน้า และทราบว่า ในการหารือระหว่างท่านกับรองนายกรัฐมนตรีและรัฐมนตรีว่าการกระทรวงการต่างประเทศ จีนและไทยเห็นพ้องกับหลักการต่อแนวคิดที่จะตั้งเป้าหมายพัฒนาความสัมพันธ์เพื่อปูทางสู่ 50 ปีการสถาปนาความสัมพันธ์ทางการทูตในปี 2568 (ค.ศ. 2025)ด้านมนตรีแห่งรัฐและรัฐมนตรีว่าการกระทรวงการต่างประเทศ สาธารณรัฐประชาชนจีน​ กล่าว ชื่นชมนายกรัฐมนตรีในการบริหารประเทศ ที่รักษาเสถียรภาพทางสังคม พร้อมส่งเสริมพัฒนาทางเศรษฐกิจ ดูแลจัดการความท้าทายเรื่องโควิด-19 ได้อย่างดี ซึ่งเชื่อมั่นว่า นายกรัฐมนตรี​ จะพัฒนาประเทศไทยได้ดีขึ้นต่อไป ทั้งนี้ ความสัมพันธ์ไทยจีนที่พัฒนาไปด้วยดีไม่เคยเปลี่ยนแปลง เป็นเพราะประธานาธิบดีสี จิ้นผิง และนายกรัฐมนตรีมีความเข้าใจต่อกัน ในปีนี้ ครบ 10 ปี "หุ้นส่วนความร่วมมือเชิงยุทธศาสตร์อย่างรอบด้าน" จะต้องวางแผนร่วมกันถึงความร่วมมือในอนาคต ร่วมกันสร้างประชาคมเพื่อ ความมั่นคง มั่งคั่ง ยั่งยืน ร่วมกันทั้งสองฝ่ายได้หารือเพื่อฟื้นฟูเศรษฐกิจและสังคมร่วมกันภายหลังสถานการณ์โควิด – 19 โดยยินดีกับมูลค่าการค้าระหว่างกัน ปีนี้ช่วงเวลา มกราคม – เมษายน การค้าขยายตัวกว่าร้อยละ 20 เป็นสัญญาณที่ดีของเศรษฐกิจทั้งสองประเทศ ขอบคุณจีนที่ตอบสนองต่อข้อเสนอของไทยในการอำนวยความสะดวกการขนส่งสินค้าเกษตร ซึ่งสินค้าเกษตรเป็นสินค้าส่งออกอันดับ 1 จากไทยไปจีน และได้เสนอให้จีนพิจารณาเร่งรัดการก่อสร้างสิ่งอำนวยความสะดวกด้านการนำเข้าผลไม้ในด่านอื่น ๆ ของฝั่งจีน พร้อมเชิญชวนให้จีนพิจารณาเพิ่มการลงทุนในไทย ด้วยศักยภาพจากจุดยุทธศาสตร์ของไทย การเป็นจุดเชื่อมโยงระบบโลจิสติกส์ของภูมิภาค โดยเฉพาะในเขตพัฒนาพิเศษภาคตะวันออก (EEC) ซึ่งพร้อมรองรับการลงทุนในสาขาอุตสาหกรรมที่บริษัทของจีนมีศักยภาพ และความเชี่ยวชาญ อาทิ ยานยนต์ไฟฟ้าและอุตสาหกรรมการเกษตรทั้งนี้​ ในส่วนของการส่งเสริมความเชื่อมโยง ฝ่ายจีนให้ความสำคัญกับความเชื่อมโยงโครงการรถไฟจีน – ลาว กับระบบรางของไทย เชื่อมั่นว่าจะสนับสนุนความเป็นพลวัตด้านความสัมพันธ์ ขนสินค้า และนักท่องเที่ยว ซึ่งนายกรัฐมนตรีได้ยืนยันว่า ไทยมีความมุ่งมั่นที่จะดำเนินโครงการรถไฟไทย – จีน อย่างเต็มที่เพื่อให้แล้วเสร็จภายในเวลาที่กำหนด ทั้งนี้ ทั้งสองฝ่ายจะไปติดตามปัญหาที่ติดขัดเพื่อประโยชน์ร่วมกันของประชาชนในภูมิภาค โดยจีนเสนอให้จัดการประชุมสามฝ่ายเพื่อให้เกิดความคืบหน้าโดยเร็วนายกรัฐมนตรี​ ยังขอบคุณจีน ที่อนุญาตให้สายการบินพาณิชย์ของไทยกลับไปทำการบิน และให้นักศึกษาไทยทยอยเดินทางกลับไปศึกษาต่อที่จีน ซึ่งฝ่ายจีนได้กล่าวว่าสถานการณ์ที่ดีขึ้นจะส่งผลให้มีเที่ยวบินมากขึ้น และสนับสนุนการเดินทางระหว่างประชาชนของทั้งสองประเทศมากขึ้น ขณะเดียวกัน​ จีนยืนยันสนับสนุนการเป็นเจ้าภาพเอเปคของไทย ซึ่งนายกรัฐมนตรีกล่าวว่าขอรับความร่วมมือจากจีนต่อเพื่อส่งเสริมความร่วมมือรับมือกับสถานการณ์เศรษฐกิจในภูมิภาคที่มีความไม่แน่นอนสูงร่วมกัน ทั้งนี้ ฝ่ายจีนกล่าวว่าหากไม่มีข้อติดขัดอื่นใด ประธานาธิบดีสี จิ้นผิง จะเดินทางมาเข้าร่วมการประชุมเอเปค 2022 ที่ประเทศไทยในตอนท้าย นายกรัฐมนตรี​ ได้กล่าวกับ มนตรีแห่งรัฐและรัฐมนตรีว่าการกระทรวงการต่างประเทศ สาธารณรัฐประชาชนจีนว่า ฉีซินเฉียลี่ ชื่อชื่อชุ่นลี่ (Qixin xieli shishi shunli) ร่วมแรงใจเป็นหนึ่งเดียว เรื่องต่าง ๆ ก็จะราบรื่น หากร่วมมือกันแม้แต่ขุนเขาก็สามารถเคลื่อนได้
ทักษิณ สับ บิ๊กตู่ เละ! ผู้นำต้องทำงานเป็น เย้ยสูตรไหนฝ่ายประชาธิปไตยก็เกิน 300|"ทักษิณ" สับ "บิ๊กตู่" เละ ผู้นำต้องทำงานเป็น ไม่ใช่ผลาญแต่ภาษี เอาทหารมาแก้เศรษฐกิจมองไม่เห็นทางออกเลย กลับลำเอาหาร 500 เพราะกลัวพรรคเล็กจับมือ "ธรรมนัส" คว่ำรัฐบาล เย้ยสูตรไหนฝ่ายประชาธิปไตยก็เกิน 300เฟซบุ๊กแฟนเพจ “CARE คิด เคลื่อน ไทย” เผยแพร่คำพูดของ นายทักษิณ ชินวัตร หรือ โทนี่ วู้ดซัม อดีตนายกรัฐมนตรี ผ่าน CareTalk x Care ClubHouse ในหัวข้อ “ผู้นำต้องทำงาน ไม่ใช่ผลาญแต่ภาษี” ว่าการทำงานหนักอย่างเดียว ผมว่าพอได้แล้ว ต้องเปลี่ยนมาทำงานฉลาดได้แล้วทำงานหนักจะเน้นใช้แรง แต่ทำงานฉลาดจะใช้หัวใจและทีมงานเก่ง พล.อ.ประยุทธ์ จันทร์โอชา นายกรัฐมนตรี และ รมว.กลาโหม ชอบบ่นว่าทำงานหนัก แต่ไม่เคยแสดงออกว่าทำงานฉลาด มันต้องทำงานแบบมียุทธศาสตร์ มีการมอบหมายงานและมีการตอบกลับว่าแก้ไขยังไง ต้องมีการบ้านกลับมาคิด ไม่ใช่วันๆ ก็เอาแต่ตรวจแฟ้ม แล้วบ่นว่าเหนื่อยก็จบ อันนี้ไม่ใช่แล้วท่านเป็นนักใช้งบประมาณนักผลาญงบประมาณ ไม่ใช่นักหาเงินใส่งบประมาณ กู้จนประเทศพัง ถนัดกับการคิดว่าจะทำยังไงให้ใช้งบประมาณให้หมด นี่เป็นระบบราชการที่สอนกันมาแบบนี้ ท่านชินกับการใช้แบบนี้แล้วไม่ได้คิดว่าจะเป็นผู้นำที่จะหาเงินมาใส่ยังไงนายทักษิณ ยังกล่าวต่ออีกว่า การแก้ไขปัญหาของประเทศต้องมียุทธศาสตร์ วันนี้ผมยังไม่เห็นหรือได้ยินรัฐบาลวางยุทธศาสตร์ เพื่อแก้เงินเฟ้อ น้ำมันแพงยังไง แต่ดันตั้งให้ สมช. (สภาความมั่นคงแห่งชาติ) มาทำการแก้ปัญหาเศรษฐกิจต้องให้นักเศรษฐศาสตร์แก้ นี่ดันเอาทหารมาแก้เศรษฐกิจผมมองไม่เห็นทางออกเลย วันนี้พลังคนไทยมีเยอะ ไม่ใช่แค่ทหาร ทหารนะยิ่งโตยิ่งฉลาดน้อยลง ตอนยศน้อยๆ เป็นร้อยตรีร้อยโทเก่งเพราะยังฟิต ความรู้แน่น ใจเกินร้อย แต่พอโตไปๆ อยู่แต่ในค่าย สงครามก็ไม่ค่อยมี นานๆ ทีมีรัฐประหารทีหนึ่ง มันจะมาแก้เศรษฐกิจได้ยังไงนอกจากนี้ ยังกล่าวด้วยว่า ได้ข่าวว่า นายกฯ ทุบโต๊ะสั่งให้หาร 500 เดิมที ที่จะเอาหาร 100 เพราะอะไร นายกฯกลัวพรรคเล็กจับมือกับ ร.อ.ธรรมนัส พรหมเผ่า ถล่มเขา สรุปแล้ว พล.อ.ประยุทธ์ อยู่เพราะอยากอยู่ ไม่ใช่อยู่เพราะอยากแก้ปัญหาประเทศ เพราะปัญหามันเกินปัญญาจะแก้ได้ ดังนั้นเอาหาร 500 เพื่อเอาใจพรรคเล็กดีกว่าสมมติว่าถ้าหาร 500 ก้าวไกลก็จะปาร์ตี้ลิสต์เยอะ แต่ถ้าหาร 100 เพื่อไทยก็จะได้เยอะดังนั้นไม่ว่าจะหาร 100 หรือ 500 เพื่อไทยบวกก้าวไกลก็ 300 กว่าแล้ว ไหนพรรคเสรีรวมไทย ก็จะได้ปาร์ตี้ลิสต์เพิ่ม พรรคประชาชนก็ได้ด้วย ยังไงฝ่ายประชาธิปไตยก็ไม่แคร์ เพราะยังไงรวมกันก็เกิน 300 แน่นอนส่วนฝ่ายรัฐบาลได้ไม่ถึง 200 หรอก นี่ให้เต็มที่แล้วนะ อย่าหาว่าผมดูถูก แต่ผมถูกจริงๆ ดีไม่ดี ไม่ถึง 200 ด้วยวันนี้ต้องเปลี่ยนทัศนคติ ท่านไม่ได้มีอำนาจเหนืออธิปไตยแล้ว ท่านมีสภา ต้องตอบสนองประชาชน ถ้าทำไม่ได้ ไม่ต้องทุ่มงบพีอาร์แข่งกับ ชัชชาติ สิทธิพันธุ์ ผู้ว่าราชการกรุงเทพมหานคร ให้เสียเวลา สำหรับท่าน ต่อให้มีกรมประชาสัมพันธ์ก็ยังโฆษณาไม่ขึ้น เพราะสินค้าจะโฆษณาขึ้น มันอยู่ที่ผลิตภัณฑ์ แล้วคนลองใช้ดีไม่ดีก็จะบอกปากต่อปาก
ศาลฎีกายืนคุก เทพไท-มาโนช พร้อมตัดสิทธิ์ 10 ปี คดีเลือกตั้ง อบจ.นครศรีธรรมราช|ศาลฎีกาอ่านคำพิพากษาเมื่อวันพุธ (6 มิ.ย.) ให้จำคุกนายเทพไท เสนพงศ์ อดีตสมาชิกสภาผู้แทนราษฎร (ส.ส.) จ.นครศรีธรรมราช พรรคประชาธิปัตย์ และนายมาโนช เสนพงศ์ อดีตนายกองค์การบริหารส่วนจังหวัด (อบจ.) นครศรีธรรมราช เป็นเวลาคนละ 2 ปี โดยไม่รอลงอาญา แต่เพิกถอนสิทธิเลือกตั้ง 10 ปีเรื่องนี้เริ่มขึ้นเมื่อนายพิชัย บุณยเกียรติ อดีตนายก อบจ.นครศรีธรรมราช ที่ดำรงตำแหน่งระหว่างปี 2553-2557 ร้องเรียนต่อคณะกรรมการการเลือกตั้ง (กกต.) ช่วงการเลือกตั้ง นายก อบจ. เมื่อปี 2557 โดยอ้างว่านายมาโนชและนายเทพไท ซึ่งเป็นพี่น้องกัน ทำผิดกฎหมายเลือกตั้งหลายข้อ อย่างเช่น การจัดเลี้ยงผู้นำในท้องถิ่น และซื้อเสียงอย่างไรก็ดี ผลการเลือกตั้งนายก อบจ. นครศรีธรรมราชในปีนั้น ปรากฏว่านายมาโนชชนะนายพิชัย ด้วยคะแนน 262,943 คะแนนต่อ 192,062 คะแนนต่อมาเมื่อปี 2563 ศาลชั้นต้นมีคำพิพากษาว่านายมาโนชและนายเทพไทมีความผิดจริง และให้ลงโทษด้วยการจำคุก 3 ปี แต่ลดโทษให้ 1 ใน 3 เหลือเพียงคนละ 2 ปี โดยไม่รอลงอาญา และให้ตัดสิทธิ์ทางการเมือง 10 ปีระหว่างสู้คดีในชั้นอุทธรณ์ ศาลรัฐธรรมนูญก็ออกคำวินิจฉัยเมื่อวันที่ 27 ม.ค. 2564 ให้นายเทพไทพ้นจากตำแหน่ง ส.ส. โดยอ้างคุณสมบัติต้องห้ามของสมาชิกสภาผู้แทนราษฎรในรัฐธรรมนูญ ที่ระบุว่าแม้คดียังไม่สิ้นสุดแต่ถูกศาลสั่งให้จำคุกก็ต้องพ้นจากตำแหน่งราว 4 เดือนหลังจากนั้น ศาลอุทธรณ์ก็อ่านคำพิพากษายืนตามศาลชั้นต้น ทำให้ 2 พี่น้องตระกูลเสนพงศ์สู้คดีต่อในชั้นฎีกา จนนำมาสู่การเคลื่อนไหวล่าสุด
จดด่วน! บิ๊กตู่ ยืมรถไฟฟ้าของทูตสวิส ขับวนหน้าตึกไทยคู่ฟ้า คอหวยแห่ส่องทะเบียน|คอหวยไม่พลาดส่องทะเบียนรถไฟฟ้าอีวี มินิคูเปอร์ สีแดงสดใส หลัง "บิ๊กตู่" ยืมทูตสวิส ลองขับวนหน้าตึกไทยคู่ฟ้า ทำเนียบรัฐบาลวันนี้ (6 ก.ค.) ที่ห้องสีงาช้าง ตึกไทยคู่ฟ้า ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และ รมว.กลาโหม ให้การต้อนรับ นางเฮเลเนอ บุดลีเกอร์ อาร์ทิเอดา (H.E. Mrs. Helene Budliger Artierda) เอกอัครราชทูตสมาพันธรัฐสวิสประจำประเทศไทย ที่เข้าอำลานายกรัฐมนตรี เนื่องในโอกาสพ้นจากหน้าที่ภายหลังการหารือ พล.อ.ประยุทธ์ ได้เดินลงมาส่งนางเฮเลเนอ ที่หน้าตึกไทยคู่ฟ้า และเมื่อเห็นรถยนต์ ไฟฟ้า อีวี ยี่ห้อ มินิคูเปอร์ เอส สีแดงสดใส หมายเลขทะเบียน ท 76-1002 ที่คณะเอกอัครราชทูตสมาพันธรัฐสวิสประจำประเทศไทย ใช้เป็นยานพาหนะมาที่ทำเนียบรัฐบาลนายกรัฐมนตรีจึงให้ความสนใจสอบถามในรายละเอียด ทราบว่าเป็นรถไฟฟ้าพลังงานสะอาด จึงให้ความสนใจและขอทดลองนั่งรถยนต์ไฟฟ้า อีวี ยี่ห้อ มินิคูเปอร์ เอส สีแดงสดใส หมายเลขทะเบียน ท 76-1002 คันดังกล่าว โดยมีพนักงานขับรถของสถานทูต เป็นผู้ขับให้หนึ่งรอบสนามหญ้าตึกไทยคู่ฟ้าขณะที่รอบสอง พล.อ.ประยุทธ์ ได้ขอทดลองขับรถด้วยตัวเอง โดยมีเอกอัครราชทูตสมาพันธรัฐสวิสประจำประเทศไทย นั่งอยู่ด้านซ้าย โดยได้ทำการทดลองขับ 1 รอบ พร้อมโบกมือให้กับกลุ่มผู้สื่อข่าว-ช่างภาพ รวมทั้งแสดงความพึงพอใจกับรถคันดังกล่าว ซึ่งเป็นรถประหยัดพลังงาน ก่อนที่เอกอัครราชทูตและคณะจะเดินทางกลับออกไปทั้งนี้ คณะเอกอัครราชทูตสมาพันธรัฐสวิสประจำประเทศไทย ได้ใช้รถยนต์ไฟฟ้าอีวีอี โดยนั่งกันมารวม 4 คน เพื่อเป็นการประหยัดพลังงานและใช้รถที่เป็นพลังงานสะอาด
"ปุ่น-ป๊อบ" คู่ซี้ 2 ป. นายทหารฝั่งประชาธิปไตย|ในทำเนียบรัฐบาลมีพี่น้องนายทหาร 3 ป. ฝ่ายค้านเองก็มีคู่ซี้นายทหาร 2 ป. เช่นกัน นั่นคือ "ผู้การป๊อบ" น.อ.อนุดิษฐ์ นาครทรรพ อดีตรัฐมนตรีว่าการกระทรวงเทคโนโลยี สารสนเทศ และการสื่อสาร และอดีตเลขาธิการพรรคเพื่อไทย ที่ปัจจุบันเป็น ส.ส. กทม. เขตสายไหม กับเพื่อนซี้ "ผู้พันปุ่น" น.ต.ศิธา ทิวารี อดีตโฆษกประจำสำนักนายกรัฐมนตรี และอดีต ส.ส. กทม. เขตคลองเตย ที่ปัจจุบันมาร่วมก่อตั้งพรรคไทยสร้างไทยกับคุณหญิงสุดารัตน์ เกยุราพันธุ์ ในตำแหน่งประธานคณะกรรมการอำนวยการและพัฒนาพรรค เริ่มต้นมิตรภาพของ 2 ป. ผู้การป๊อบและผู้พันปุ่น จากโรงเรียนนายเรืออากาศ โดยทั้งคู่อายุห่างกันเพียงไม่กี่เดือน จึงเข้าเรียนรุ่นติดกันคือ รุ่น 23 และ 24 ตามลำดับ ตั้งแต่สมัยอายุ 18 ปี รวมระยะเวลาตอนนี้ก็เกือบ 40 ปี น.ต.ศิธา เปิดเผยว่าพวกเขาเป็นนายทหารอากาศรุ่นใหม่กลุ่มแรกที่ได้บิน F16 และมีโอกาสได้ไปฝึกการบินผลัดใกล้ๆ กัน ไปกินไปเที่ยวอยู่ก๊วนเดียวกันมาตลอด น.ต.ศิธา เล่าว่า ความรู้สึกแรกที่เห็นหน้าคือ "หน้าฝรั่งมาเป็นทหารได้ไงวะ? หน้าฝรั่ง ผมออกทองแบบแดงๆ หน่อย" พร้อมเล่าต่อว่าแต่เรื่องเสน่ห์และความหล่อจะไม่ทับไลน์กัน เพราะตัวเองจะได้ความนิยมในเมือง ส่วนพี่ป๊อบจะได้รับความนิยมจากต่างจังหวัด เนื่องจากชอบใช้คารมที่น้ำเน่าแบบ "ถึงน้ำเน่ายังมีเงาจันทร์ แต่ใยฉันไม่มีเงาเธอ" น.ต.ศิธา หัวเราะ แต่ทีเด็ดของ น.อ.อนุดิษฐ์ คือการเล่นดนตรีร้องเพลง พอจับไมค์ สาวๆ ก็กรี๊ดกร๊าด ถึงขนาดบาร์ที่หาดใหญ่จ้างให้ไปร้องเพลงในร้านเป็นรายได้พิเศษส่วน น.อ.อนุดิษฐ์ เล่าว่า เขารู้จัก น.ต.ศิธา มาก่อนหน้านี้แล้ว เพราะตัวเองจบโรงเรียนสาธิตมหาวิทยาลัยเกษตรศาสตร์ แล้วได้ยินรุ่นน้องมาเล่าให้ฟังมามีเด็กเตรียมอุดมฯ มาจีบเด็กสาธิตเกษตรฯ ซึ่งถือเป็นการเสียดุล เจอหน้ากันในโรงเรียนนายเรืออากาศก็เลยได้ทีรับน้องสักหน่อย เช่น สั่งขัดรองเท้า สั่งวิดพื้น แต่ในทางกลับกัน น.ต.ศิธา บอกว่านี่แหละคือสิ่งที่รุ่นน้องต้องการ เพราะจะได้ไม่ต้องไปฝึกตอนเช้า แต่มานั่งขัดรองเท้าแทน สบายกว่า  ซึ่งสมัยเรียนทั้งคู่ก็ต่างเป็นเด็กกิจกรรม น.อ.อนุดิษฐ์ อยู่วงดุริยางค์ ส่วน น.ต.ศิธา เป็นนักกีฬาน.ต.ศิธา เล่าว่าสมัยเรียน เราก็ต่างรู้กันว่า พ่อของ น.อ.อนุดิษฐ์ เป็นอดีตนักการเมืองใหญ่ อนาคตเขาก็ต้องลาออกไปทำงานการเมือง จน น.อ.อนุดิษฐ์ มาบอกว่า เขาอาจต้องไปทำงานการเมือง ขอให้ตัวเองเป็นทหารต่อ แยกสายกันเดิน แต่พอช่วงเวลาผ่านไปสักพัก ตัวเองได้ไปฟัง ทักษิณ ชินวัตร พูดแล้วประทับใจก็เลยไปยื่นใบสมัครพรรคไทยรักไทย น.อ.อนุดิษฐ์ ก็เลยบอกว่า งั้นสลับกันก็ได้ พี่จะอยู่ในกองทัพเอง จนเวลาผ่านไป ตัวเองก็เลยไปชวน น.อ.อนุดิษฐ์ ให้มาทำการเมืองอีกครั้ง พร้อมให้เหตุผลว่า การเติบโตในกองทัพมันจะเป็นไปตามลำดับอาวุโส แต่ในสนามการเมืองเหมือนการแข่งรถรอบโอเพน ที่ใครจะขึ้นมาก็ได้ ขึ้นอยู่กับความสามารถ ประกอบกับตอนนั้น น.อ.อนุดิษฐ์ ก็คิดว่าถ้าเข้ามาทำงานการเมืองก็น่าจะสร้างประโยชน์ให้กับบ้านเมืองได้มากกว่าเป็นทหาร จึงตัดสินใจมาสมัครพรรคไทยรักไทย และลงสมัครรับเลือกตั้งเป็น ส.ส. กทม. ในเวลาต่อมาเมื่อถามว่าการมาเป็นทหารฝั่งประชาธิปไตยต้องแลกกับอะไรไปบ้าง? น.ต.ศิธา ตอบว่า การเป็นทหารเลว เพราะทหารที่ปล้นประชาธิปไตยเขาบอกเป็นทหารดี ทหารที่ลาออกมาลงเลือกตั้งเขาเรียกว่าทหารเลว เวลาเขารัฐประหารเขาก็เลยจับเราจับไปขังซะ 7 วัน ในห้องแมลงสาบ ขณะที่ น.อ.อนุดิษฐ์ ก็โดนเรียกไปปรับทัศนคติ 2 ครั้งน.อ.อนุดิษฐ์ พูดอย่างเต็มปากว่า เกลียด ไม่ชอบเรื่องของการปฏิวัติ รัฐประหาร พร้อมพูดต่อว่า เราก็พยายามเป็นตัวอย่าง แล้วก็ยังเชิญชวนหลายๆ คนด้วย บอกว่าถ้าเราเป็นทหารแล้วเราอยากเป็นนักการเมือง อย่าไปเลือกปฏิวัติ อย่าไปยึดอำนาจ ถ้าเกิดอยากจะเป็นนักการเมือง ให้พี่น้องประชาชนเขาเลือก แล้วเราจะภาคภูมิใจด้วย ขณะเดียวกันก็ยืนยันว่า สถาบันที่จบมา สถาบันทหารเขาไม่ได้สอนให้ไปทำอะไรที่มันไม่ถูกต้อง "คนที่เขาไปรวมหัวกันแล้วเอากองทัพมาปล้นอำนาจประชาชน...คือเด็กๆ ก็รู้ว่ามันเป็นเรื่องที่ไม่ควรทำ...สงสัยคนพวกนี้สะกดจิตตัวเอง...สิ่งที่ตัวเองทำอยู่เนี่ยเป็นสิ่งที่เป็นคุณูปการให้แก่ประเทศ ช่วยประเทศ สะกดจิตตัวเอง แล้วพอเข้ามาเสร็จปุ๊บ ทำอะไรก็แล้วแต่ พวกคุณต้องขอบคุณผมด้วยนะ พูดแบบนี้" น.อ.อนุดิษฐ์ กล่าวน.ต.ศิธา กล่าวเสริมว่า จริงๆ แล้วไม่สะกดจิตตัวเอง แต่คนแวดล้อมสะกดจิต แล้วก็ถ่ายทอดในสิ่งที่เขาอยากจะฟัง ดูจากที่ลืมปิดคอมเมนต์ วันก่อนลืมปิดคอมเมนต์ไป 2 ชั่วโมง โดนไปห้าหมื่นกว่าคอมเมนต์ ปิดแทบไม่ทัน แล้วก็ไม่รู้สึกรู้สา เฉยๆ    อย่างไรก็ตาม น.ต.ศิธา ย้ำว่า ทหารดีมีอยู่จริง และยังมีอยู่เยอะ ไม่ใช่เฉพาะทหารอย่างเดียว แต่ข้าราชการทั้งหมดกว่า 90% เขาอยากทำงานแบบมืออาชีพ เป็นทหารก็เป็นทหารอาชีพ เป็นข้าราชการก็ทำงานรับราชการแบบมืออาชีพ "แต่จะมีแค่ส่วนน้อยต้องการที่จะแสวงหาอำนาจโดยใช้ทรัพยากรของประเทศ ใช้ปืน ใช้รถถัง ใช้กำลังคน ในการที่จะไปยึดอำนาจ ในการที่จะปล้นอำนาจของเราไป ซึ่งกระบวนการปัจจุบันเขาใช้วิธีการที่จะไปสร้างความขัดแย้งให้กับพี่น้องประชาชน จนกระทั่งมันไปไหนไม่ได้ พอไปไหนไม่ได้ คนก็เริ่มรู้สึกว่าอย่างนี้มันต้องมีกลไกอะไรสักอย่างที่จะมา Overrule หรือมาขจัดตรงนี้ออกไปเพื่อจะให้ประเทศมันเดินต่อไปได้ เขารอไปสร้างสถานการณ์ไปถึงจุดแบบนั้น" น.ต.ศิธา กล่าวน.อ.อนุดิษฐ์ กล่าวต่อไปว่า ขนาดพวกเขาเติบโตมาเป็นข้าราชการอยู่ในกระทรวงกลาโหม ยังไม่สามารถที่จะบริหารกระทรวงกลาโหมให้มีประสิทธิภาพได้ แต่พอวันหนึ่งมาปฏิวัติรัฐประหาร แล้วมาควบคุมกำกับดูแลทุกกระทรวงทบวงกรม ก็กระทรวงกลาโหมคุณยังล้มเหลว แล้วเขาจะเอาความรู้ความสามารถอะไร ในการที่จะไปบริหารราชการในกระทรวงอื่นๆ รัฐราชการแบบเบ็ดเสร็จนี้น่ากลัวที่สุด เพราะว่าใช้กฎหมายเป็นเครื่องมือสำคัญแสวงหาผลประโยชน์กัน"คืนระบอบประชาธิปไตยที่มันควรจะเป็นให้กับประเทศได้ไหม แม้วันนี้เราบอกเรามีรัฐธรรมนูญแล้ว พี่น้องประชาชนตั้งเยอะแยะเกินครึ่งก็เป็นคนรับรองรัฐธรรมนูญเอง แต่จริงๆ มันไม่ใช่ คือ กลไกที่มันผูกเงื่อนปม วางทุ่นระเบิดไว้ มันจะเป็นกติกาซึ่งเอามาขับเคลื่อนประเทศให้อยู่ภายใต้อำนาจของคนกลุ่มนี้ แล้วสุดท้ายปลายทาง นายทุน ขุนศึก เขาก็มีความสุข คนส่วนใหญ่ คนตัวเล็ก เจ๊งหมด" น.อ.อนุดิษฐ์ กล่าว
มงคลกิตติ์ ชงกรรมาธิการทหารเรียกประยุทธ์ชี้แจง ปมเมียนมาล้ำน่านฟ้า|นายมงคลกิตติ์ สุขสินธารานนท์ สมาชิกสภาผู้แทนราษฎร (ส.ส.) แบบบัญชีรายชื่อ พรรคไทยศรีวิไลย์ ในฐานะโฆษกคณะกรรมาธิการการทหาร กล่าวเมื่อวันพุธ (6 ก.ค.) ว่าตนเสนอให้คณะกรรมาธิการชุดนี้เชิญ พลเอก ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม มาชี้แจงเกี่ยวกับการที่เครื่องบินกองทัพเมียนมาบินล้ำน่านฟ้าไทยเมื่อวันที่ 30 มิ.ย.ส.ส. รายนี้ เผยอีกว่า คณะกรรมาธิการชุดใหญ่เชิญผู้บัญชาการทหารอากาศเข้ามาชี้แจงในวันพฤหัสบดี (7 ต.ค.) แล้ว ส่วนอนุกรรมาธิการเสริมสร้างศักยภาพกองทัพ ก็เชิญผู้บัญชาการทหารบกและแม่ทัพภาค 3 เข้าชี้แจงเรื่องนี้ด้วยนอกจากนี้ นายมงคลกิตติ์ ยังเรียกร้องไปยังผู้ที่ถูกเชิญทุกคนและทุกหน่วยงานว่า ควรเข้ามาชี้แจง เนื่องจากเรื่องนี้เป็นเรื่องใหญ่ และจากการที่ตนได้ลงพื้นที่ไปยังจุดเกิดเหตุบริเวณชายแดนริมแม่น้ำเมย อ.พบพระ จ.ตาก ทราบถึงความเสียหายที่เกิดขึ้นทั้งกับชีวิต และทรัพย์สินของประชาชนในพื้นที่ ส่วนกรณีที่รัฐบาลเมียนมาได้กล่าวขอโทษผ่านมาทางนายกรัฐมนตรี และนายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ ส.ส. รายนี้ มองว่า เป็นเรื่องไม่สมควรที่จะมาพูดแทน แต่ควรให้รัฐบาลทหารเมียนมาออกแถลงการณ์หรือแถลงเป็นทางการขอโทษประชาชนคนไทยนายมงคลกิตติ์ กล่าวเพิ่มโดยยกข้อกฎหมายเกี่ยวกับความผิดจากกรณีที่เกิดขึ้นว่า การกระทำดังกล่าวตามประมวลกฎหมายอาญา หมวดที่ 3 เป็นความผิดต่อความมั่นคงของรัฐภายนอกราชอาณาจักรตามมาตรา 119 -120 ต้องระวางโทษจำคุกตลอดชีวิต หรือจำคุกตั้งแต่สิบปีถึงยี่สิบปี ดังนั้นต้องเข้าใจว่า MiG-29 อาศัยน่านฟ้าไทยในการยิงกับชนชาติกะเหรี่ยง และมีผู้เสียชีวิตจำนวนมาก โดยส่วนใหญ่เป็นลูกเด็กเล็กแดง ถือว่าเป็นอาชญากรทางสงคราม เรื่องนี้เป็นเรื่องใหญ่ ไทยควรแสดงบทบาทวางตัวเป็นกลาง
รัฐสภาโหวตหนุนปาร์ตี้ลิสต์หาร 500 หวังสกัดเพื่อไทยแลนด์สไลด์|สมาชิกรัฐสภาส่วนใหญ่ออกเสียงเห็นชอบวิธีการคำนวณจำนวน ส.ส. ปาร์ตี้ลิสต์ ด้วยการนำ 500 มาหาร ด้วยคะแนน 354 คะแนนต่อ 162 คะแนน เมื่อวันพุธ (6 มิ.ย.)การออกเสียงเกี่ยวกับวิธีการคำนวนจำนวน ส.ส. ปาร์ตี้ลิสต์นี้ เกิดขึ้นหลังจากมีการแก่ไขรัฐธรรมนูญ  2560 มาตรา 91 จากการใช้บัตรใบเดียว มาเป็น "แยกกัน" ระหว่าง ส.ส.เขต 400 คน และ ส.ส. ปาร์ตี้ลิสต์ 100 คน จึงเป็นเหตุผลให้ต้องใช้บัตร 2 ใบการใช้บัตร 2 ใบเป็นที่ยุติแล้ว และคะแนนบัตรปาร์ตี้ลิสต์มาหาร 100 ก็ดูเหมือนจะเป็นที่ยุติลงด้วย จนกระทั่งพรรคเล็ก โดยเฉพาะ นายระวี มาศฉมาดล จากพรรคพลังธรรมใหม่ เสนอให้นำ 500 มาหารโดยอ้างรัฐธรรมนูญที่ระบุว่าทุกเสียงต้องมีความหมาย การใช้ 500 มาหารแปลว่าตัวหารเยอะ เท่ากับว่า ส.ส. 1 คนใช้เสียงของประชาชนได้น้อยลง ทำให้พรรคเล็กมีโอกาสเข้าสู่สภาฯ ได้ง่ายขึ้นการคัดค้านดังกล่าวดูได้กระแสตอบรับน้อยในช่วงแรก แต่ตลอดหลายสัปดาห์ที่ผ่านมา ข้อเสนอให้ใช้ 500 หารดังกล่าวกลับเป็นที่สนใจมากขึ้น ท่ามกลางกระแสความนิยมของนางสาวแพทองธาร ชินวัตร หัวหน้าครอบครัวเพื่อไทย ที่สวนทางกับความนิยมของพรรคพลังประชารัฐที่จืดจางลง จากการคว้าที่นั่งในสภากรุงเทพมหานครในการเลือกตั้งท้องถิ่นเมื่อวันที่ 22 พ.ค. ได้เพียง 2 จาก 50 ที่นั่งเท่านั้นนายระวี อภิปรายเมื่อช่วงก่อนการลงมติในวันเดียวกันนี้ ตอกย้ำความกังวลเกี่ยวกับกระแสนิยมของพรรคเพื่อไทยดังกล่าว ว่าการนำ 100 มาหาร จะยิ่งทำให้พรรคใหญ่ อย่างเช่น พรรคเพื่อไทย ได้เปรียบ แต่การนำ 500 มาหารจะทำให้พรรคเล็กยังคงความเป็นไปได้ที่จะกลับมาในสภาผู้แทนราษฎรเอาไว้ส่วนเมื่อวันอังคาร (5 มิ.ย.) ก็มีการรายงานว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม สนับสนุนการใช้ 500 มาหาร แม้ว่านายไพบูลย์ นิติตะวัน รองเลขาธิการพรรคพลังประชารัฐ และ ส.ส. แบบบัญชีรายชื่อ จะแถลงว่ามติคณะกรรมการประสานงานพรรคร่วมรัฐบาลเห็นชอบใช้ยึดหลักหาร 100 ก็ตามท้ายที่สุดในการลงมติของสมาชิกรัฐสภา ก็เห็นชอบข้อเสนอของนายระวี แม้มีเสียงท้วงติงว่าจะทำให้หาร ส.ส. ไม่ลงตัว และจะขัดรัฐธรรมนูญนางสาวธีรรัตน์ สำเร็จวาณิชย์ ส.ส. กรุงเทพมหานคร เขต 18 (เขตลาดกระบัง) พรรคเพื่อไทย แสดงความเห็นต่อการลงมติดังกล่าวผ่านทวิตเตอร์ ว่าเป็นการ "หักหาญเจตจำนงค์ประชาชนและหลักประชาธิปไตย"นางสาวทัศนีย์ บูรณุปกรณ์ ส.ส. จ.เชียงใหม่ เขต 1 (อ.เมืองเชียงใหม่) พรรคเพื่อไทย ระบุว่า การลงมติครั้งนี้ "อัปยศ" ที่แก้กฎหมายให้ขัดกับรัฐธรรมนูญ 
เพื่อไทย แถลงปาร์ตี้ลิสต์หาร 500 ขัดรัฐธรรมนูญชัดเจน ลุยเอาผิดทุกช่องทาง|พรรคเพื่อไทย แถลงเมื่อวันพฤหัสบดี (7 ก.ค.) ไม่เห็นด้วยต่อการใช้สูตรคำนวณ ส.ส. ปาร์ตี้ลิสต์แบบหาร 500 เพราะมองว่าขัดต่อรัฐธรรมนูญชัดเจน ที่กำหนดให้หา ส.ส.เขต 400 คน และ ส.ส.ปาร์ตี้ลิสต์ 100 คน แยกจากกันนายประเสริฐ จันทรรวงทอง ส.ส. จ.นครราชสีมา พรรคเพื่อไทย และเลขาธิการพรรค อ่านแถลงการณ์ของพรรค ซึ่งมีข้อความดังนี้"เรื่อง มติรัฐสภาขัดต่อรัฐธรรมนูญ ไม่ชอบด้วยกฎหมายรัฐธรรมนูญแห่งราชอาณาจักรไทย แก้ไขเพิ่มเติม (ฉบับที่ 1) พ.ศ. 2564 ซึ่งแก้ไขเพิ่มเติม มาตรา 91 ของรัฐธรรมนูญแห่งราชอาณาจักรไทย เปลี่ยนแปลงระบบการเลือกตั้ง ส.ส.จากระบบ จัดสรรปันส่วนผสมมาเป็นระบบคู่ขนานซึ่งเป็นระบบเดียวกับที่ใช้ตามรัฐธรรมนูญ พ.ศ. 2540 และรัฐธรรมนูญ พ.ศ. 2550 ที่แก้ไขเพิ่มเติม ใน พ.ศ. 2554การเลือกตั้งตามระบบใหม่นี้แยกการเลือกตั้ง ส.ส.แบบแบ่งเขตเลือกตั้งและแบบบัญชีรายชื่อออกจากกัน ใช้บัตรเลือกตั้ง 2 ใบ แบบละ 1 ใบ การคํานวณจำนวน ส.ส.บัญชีรายชื่อของแต่ละพรรคการเมืองเป็นสัดส่วนที่สัมพันธ์กันโดยตรงกับคะแนนรวมในแบบบัญชีรายชื่อที่พรรคการเมืองนั้นได้รับ ไม่มีการนําจำนวน ส.ส.แบบแบ่งเขตเลือกตั้งที่พรรคการเมืองได้รับมาพิจารณาว่าผลสุดท้ายพรรค การเมืองนั้นจะได้ ส.ส.บัญชีรายชื่อเท่าใดร่าง พรป.ว่าด้วยการเลือกตั้ง ส.ส. (ฉบับที่ ..) พ.ศ. .... ทั้ง 4 ร่าง รวมทั้งร่างของคณะรัฐมนตรี ซึ่งเป็นร่างหลักในการพิจารณาในการแก้ไขมาตรา 128 แห่ง พรป.เลือกตั้งฯ ต่างก็เสนอวิธีการคํานวณ ส.ส.แบบบัญชีรายชื่อให้สอดคล้องกับรัฐธรรมนูญที่แก้ไขเพิ่มเติมเหมือนกัน คือ ให้นําผลคะแนนรวมที่ทุกพรรคการเมืองได้รับจากการเลือกตั้งแบบบัญชีรายชื่อหารด้วย 100 แล้วนําผลลัพธ์ไปหารคะแนนที่แต่ละพรรคการเมืองได้รับ ผลก็คือจำนวน ส.ส.แบบบัญชีรายชื่อของแต่ละพรรคการเมือง โดยไม่คํานึงว่าพรรคการเมืองจะได้ ส.ส.แบ่งเขตเท่าใด ซึ่งคณะกรรมาธิการที่รัฐสภาตั้งก็เห็นชอบกับร่างที่แก้ไข มาตรา 128 โดยไม่มีการแก้ไขสองวันนี้มีข่าวมาตลอดว่ามีผู้มีอำนาจในรัฐบาลต้องการให้เปลี่ยนแปลงระบบการเลือกตั้งกลับไปเป็นระบบจัดสรรปันส่วนผสมเพื่อสืบทอดอำนาจของตนต่อไป โดยไม่คำนึงถึงกฎหมายและข้อบังคับของรัฐสภา คำนึงแต่ความอยู่รอดและผลประโยชน์ทางการเมืองของตน วันนี้สมาชิกรัฐสภาจำนวนหนึ่ง ซึ่งอยู่ในซีกรัฐบาลได้ใช้เสียงข้างมากจงใจกระทำการฝ่าฝืนรัฐธรรมนูญ มาตรา 91 โดยลงมติแก้ไขมาตรา 128 ตามกรรมาธิการเสียงข้างน้อย เพื่อนําระบบจัดสรรปันส่วนผสมที่ถูกยกเลิกโดยรัฐธรรมนูญแก้ไขเพิ่มเติม พ.ศ. 2564 กลับมาใช้ การแก้ไขเช่นนี้ขัดมาตรา 91 แห่งรัฐธรรมนูญที่แก้ไขเพิ่มเติม พ.ศ. 2564 และข้อบังคับการประชุมรัฐสภาอย่างชัดเจนพรรคเพื่อไทยจึงขอแถลงให้สื่อมวลชนและพี่น้องประชาชนได้ทราบถึงการใช้เสียงข้างมากกระทำการตาม อำเภอใจ ฝ่าฝืนรัฐธรรมนูญเพื่อสืบทอดอำนาจ และพรรคเพื่อไทยจะดำเนินการเพื่อให้ศาล รัฐธรรมนูญวินิจฉัยประเด็นร่างมาตรา 128 ขัดรัฐธรรมนูญต่อไป และจะดำเนินการทุกวิถีทางเพื่อหยุดยั้งความเลวร้ายเหล่านี้"ด้านนายชลน่าน ศรีแก้ว ส.ส. จ.น่าน และหัวหน้าพรรคเพื่อไทย กล่าวว่า การพลิกมติดังกล่าวอาจมีการแลกเปลี่ยนผลประโยชน์กันเพื่อให้รัฐบาลรอดจากการอภิปรายไม่ไว้วางใจหรือไม่ ถ่าหากจริงก็เท่ากับว่าเป็นการครอบงำพรรคการเมืองและก้าวก่ายการทำงานของฝ่ายนิติบัญญัติ ดังนั้นหลังจากนี้จะมีการยื่นร้องเรียนต่อองค์กรต่างๆ ให้ตรวจสอบเรื่องนี้
ก้าวไกล ผิดหวังรัฐสภาเลือกสูตรปาร์ตี้ลิสต์หาร 500 เชื่อต้องการสืบทอดอำนาจ|พรรคก้าวไกลแถลงเมื่อวันพฤหัสบดี (7 ก.ค.) ว่าผิดหวังต่อการที่สมาชิกส่วนใหญ่ของรัฐสภาเลือกวิธีคำนวณ ส.ส. ปาร์ตี้ลิสต์แบบหาร 500 แทน 100 และเชื่อว่าเป็นความพยายามของ พลเอก ประยุทธ์ จันทร์โอชา ที่จะสืบทอดอำนาจต่อไป"การลงมติของรัฐสภามิได้เป็นไปเพื่อต้องการจะออกแบบที่ดีให้แก่ประชาชน แต่เป็นการลงมติเพียงเพื่อตอบสนองความต้องการสืบทอดอำนาจของ พล.อ.ประยุทธ์ จันทร์โอชา เพียงเท่านั้น จนนำไปสู่การโหวตที่ขัดและไม่ชอบด้วยรัฐธรรมนูญในความเห็นของพวกเรา" นายชัยธวัช ตุลาธน เลขาธิการพรรคก้าวไกล กล่าว"ดังนั้นพรรคก้าวไกลยังยืนยันนะครับว่าเราไม่เห็นด้วยกับการแก้ไข พรป. การเลือกตั้งอย่างที่เกิดขึ้นเมื่อคืนนี้ และจะคัดค้านอย่างถึงที่สุด"นายชัยธวัช อธิบายว่า เดิมทีพรรคก้าวไกลเคยเสนอให้แก้ระบบการเลือกตั้งเป็นแบบสัดส่วนผสม (MMP) คล้ายคลังกับระบบที่ใช้ในประเทศเยอรมนี แต่เมื่อรัฐสภาเห็นชอบให้แก้ไขเป็นแบบคู่ขนาน ใช้บัตร 2 ใบ เพื่อแยกกันระหว่างแบบแบ่งเขตและแบบปาร์ตี้ลิสต์ พรรคก้าวไกลจึงเสนอให้ใช้สูตรคำนวณปาร์ตี้ลิสต์แบบหาร 100 โดยไม่มีเศษ แต่กลับไม่ได้รับความเห็นชอบจากรัฐสภาเมื่อคืนวันพุธ (6 ก.ค.)นายปดิพัทธ์ สันติภาดา ส.ส. จ.พิษณุโลก เขต 1 พรรคก้าวไกล กล่าวเสริมว่าการแก้ไขรัฐธรรมนูญเมื่อปี 2564 นั้นเป็นข้อจำกัดด้วยตัวเองให้ใช้ระบบอื่นไม่ได้เลย นอกจากการหาร 100 "มาตราที่แก้เพียงแค่ 3 มาตราทำให้เราไม่มีออปชันเลยนะครับ เราไม่มีออปชันที่จะเสนอระบบการเลือกตั้งอื่นใดนอกเหนือไปจากระบบคู่ขนาน เพราะนี่คือเจตจำนงของรัฐธรรมนูญ" นายปดิพัทธ์ กล่าวส.ส. จ.พิษณุโลก รายนี้ พูดต่อไปว่า ที่ผ่านมาเสียงตอบรับต่อการหาร 500 เบาบางมาก แต่ตลอดหลายสัปดาห์ที่ผ่านมาเสียงของกลุ่ม ส.ว. กลับหันมาสนับสนุนสูตรนี้อย่างน่าสงสัย ทั้งยังมีการรายงานว่า พล.อ.ประยุทธ์ ก็ต้องการให้ใช้การหาร 500 ด้วยในช่วงเดียวกัน"เพราะฉะนั้นผมยืนยันได้ว่าเรื่องนี้เป็นเรื่องที่อำนาจบริหารเนี่ย แทรกแซงอำนาจนิติบัญญัติอย่างน่าสงสัยที่สุด"
"สภา 500" เลขมหัศจรรย์ ปิดทางแลนด์สไลด์-ถูกใจรัฐบาล|"500" เป็นเหมือนเลขมหัศจรรย์ที่มันจะสร้างปาฎิหาริย์ทุกครั้งในรัฐสภา ตั้งแต่การโหวตเลือกนายกรัฐมนตรี ที่แม้คนที่ชนะการเลือกตั้ง ส.ส. ของพรรคพลังประชารัฐจะน้อยกว่าพรรคเพื่อไทย แต่เมื่อรวมกับ ส.ว. และพรรคร่วมรัฐบาลเป็น 500 เสียง ก็ทำให้พลังประชารัฐพลิกเป็นรัฐบาลและพล.อ.ประยุทธ์ จันทร์โอชา หัวหน้า คสช. เป็นนายกรัฐมนตรีต่อเมื่อวันพุธที่ 6 ก.ค. ก็เป็นอีกครั้งที่ตัวเลข 500 แสดงปาฏิหาริย์ หลังจากที่คณะรัฐมนตรี และอีกหลายพรรคการเมืองเสนอร่างแก้ไข พ.ร.บ.ประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร โดยมีเนื้อหาในมาตรา 23 ที่ว่าด้วยสูตรการคำนวณ ส.ส. บัญชีรายชื่อด้วยเอาคะแนนจากบัตรเลือกตั้งแบบเลือกพรรคการเมืองมาหารด้วย 100 ขณะที่พรรคเล็กอย่าง นพ.ระวี มาศฉมาดล ขอแปรญัตติในฐานะกรรมาธิการเสียงข้างน้อยให้คำนวณ ส.ส. พึงมีด้วยการหาร 500 ตามรัฐธรรมนูญมาตรา 93-94ถ้าอธิบายอย่างง่ายคือ บัตรเลือกตั้งมี 2 ใบ เลือก ส.ส. เขต กับเลือกพรรคซึ่งจะแปรไปเป็น ส.ส. บัญชีรายชื่อ มาตรา 23 พูดถึงวิธีการคำนวณ ส.ส. บัญชีรายชื่อ หาร 100 คือเอาคะแนนพรรคเป็นตัวตั้งและหารด้วย 100 เพื่อหา ส.ส. บัญชีรายชื่อในแต่ละพรรค ส่วนหาร 500 คือเอาคะแนนพรรคมาหารด้วย 500 เพื่อหา ส.ส. พึงมีทั้งพรรค แล้วลบด้วยจำนวน ส.ส. เขตที่ชนะการเลือกตั้ง แล้วจะได้ ส.ส. บัญชีรายชื่อของแต่ละพรรคดังนั้น การหาร 100 จะทำให้ ส.ส. บัญชีรายชื่อต้องได้คะแนนขั้นต่ำ 370,000 เสียง และพรรคใหญ่จะได้เปรียบ แต่ถ้าหาร 500 จะทำให้คะแนนการสำหรับ ส.ส. บัญชีรายชื่อขั้นต่ำเหลือเพียง 74,000 เสียง ซึ่งคล้ายกับเลือกตั้งปี 2562 และพรรคเล็ก หรือพรรคที่ใช้ยุทธศาสตร์แตกแบงค์ย่อยจะได้เปรียบ เท่ากับว่าแคมเปญแลนด์สไลด์ของพรรคเพื่อไทยก็แทบจะเป็นไปไม่ได้ในสถานการณ์อย่างนี้เพียงสองวันก่อนการลงมติ มีสัญญาณจากรัฐบาลว่าให้โหวตสูตรหาร 500 ซึ่งขัดแย้งกับร่างกฎหมายที่ ครม. เสนอเข้ามาในสภาวาระที่ 1 ก่อนหน้านี้ แต่ด้วยปาฏิหาริย์ก็ทำให้ญัตติของ นพ.ระวี กรรมาธิการเสียงข้างน้อย และคว่ำสูตรหาร 100 ด้วยคะแนน 392 ต่อ 160 งดออกเสียง 23 เสียง ด้วยการสนับสนุนของพรรคเล็กและพรรคร่วมรัฐบาล งานนี้อาจจะเป็นการซื้อใจพรรคเล็กเพื่อร่วมโหวตศึกอภิปรายไม่ไว้วางใจ และปิดทางแลนด์สไลด์ แต่โจทย์ต่อไปคือพรรคอะไรจะกลายมาเป็นสาขาย่อยของรัฐบาลในยุทธศาสตร์แตกแบงค์ย่อย และพรรคเพื่อไทยจะแก้เกมอย่างไรหลังจากนี้
ชัชชาติ ร้องฮือๆ เสียดายอดเจอพี่ติ๊ก แดง ไบเล่ แซวตัวเองเป็น แดงโซดาหวานน้อย|ชัชชาติ เสียดายอดเจอพี่ติ๊ก แดงไบเล่ งานกรุงเทพกลางแปลง แซวตัวเอง แดงโซดาหวานน้อยจากกรณี  (7 ก.ค.) ที่ลานคนเมือง ศาลาว่าการกรุงเทพ ผู้สื่อข่าวรายงานว่า ติ๊ก เจษฎาภรณ์ ผลดี นักแสดงชื่อดัง เดินทางมาร่วมงานหนังกลางแปลงที่ลานคนเมือง ศาลาว่าการกรุงเทพ เพื่อร่วมรับชมภาพยนตร์เรื่อง 2499 อันธพาลครองเมือง ซึ่งติ๊กรับบทเป็นพระเอกในบท แดง ไบเล่ โดยมี ทราย เจริญปุระ และ นนทรีย์ นิมิบุตร ผู้กำกับภาพยนตร์เรื่องดังกล่าว เดินทางมาด้วยโดย ติ๊ก เจษฎาภรณ์ เผยว่า อยากเจอผู้ว่าฯ ชัชชาติ สิทธิพันธุ์มาก เพราะมีเรื่องที่จะได้คุยกันหลายเรื่อง และเชิญชวนทุกคนมาชมภาพยนตร์เรื่องนี้ด้วยซึ่งในช่วงเย็นก่อนที่ พี่ติ๊ก จะเดินทางมาร่วมงาน นายชัชชาติ สิทธิพันธุ์ ผู้ว่าราชการกรุงเทพมหานคร ได้มาเปิดงานเทศกาลกรุงเทพฯ กลางแปลง ก่อนไปร่วมประชุมที่รัฐสภาเพื่อชี้แจงเรื่องงบประมาณ ทำให้นายชัชชาติไม่ได้พบกับพี่ติ๊กล่าสุด เช้าวันนี้เฟซบุ๊ก ชัชชาติ สิทธิพันธุ์ ได้ไลฟ์สดก่อนที่ ผู้ว่าฯ ชัชชาติ จะไปวิ่งออกกำลังกาย และสำรวจเส้นทางย่านอินทามระ ได้มีการพูดคุยกับแอดมินเกี่ยวกับงานกรุงเทพกลางแปลงเมื่อวาน โดยผู้ว่าฯ บอกว่า"ร้องไห้ ไม่ได้เจอพี่ติ๊กเมื่อคืน พอดีต้องปฏิบัติภารกิจผู้ว่าฯ ไปที่สภาชี้แจงงบประมาณ แต่เป็นเรื่องสำคัญนะ เพราะเราต้องไปชี้แจงงบประมาณเพื่อพยายามเอางบประมาณมาให้พี่น้องประชาชนชาวกรุงเทพฯ ไม่เป็นไรก็ถือว่าปฏิบัติหน้าที่ ก็แอบๆ ดูอยู่บ้างนิดหน่อย พี่ติ๊กเค้าหล่อจริงๆ เนาะ เค้าเรียกอะไร หล่อทะลุแมสก์"เมื่อแอดมินบอกว่า ถ้าพี่ติ๊กเล่นแดงไบเล่ อาจารย์เล่นเป็นแดงอะไรดี ผู้ชมแซวว่าเป็น แดงโซดา ผู้ว่าฯ ชัชชาติจึงบอกว่า "แดงโซดาหวานน้อย" พร้อมขอบคุณทุกคนสำหรับงานเมื่อวาน เรียบร้อยดี ไม่มีฝนตก  
หม่อมปลื้มรับทราบข้อหา หลังถูกอนุทินฟ้องหมิ่นประมาท ยืนยันคำเดิม "กัญชาเป็นยาเสพติด"|
"ประยุทธ์" ตอบสื่อ "ขอบคุณนะจ๊ะ ที่เป็นห่วง" หลังถูกถามถึงกรณี "อาเบะ" ถูกลอบยิง|วันนี้ (8 ก.ค.) เวลา 15.15 น. พลเอกประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม เป็นประธานในพิธีมอบโล่ประกาศเกียรติคุณ ผลงานดีเด่นด้านการป้องกันและปราบปรามการกระทำความผิดอาชญากรรมทางเทคโนโลยีสารสนเทศ ประจำปี 2565ที่ทำเนียบรัฐบาล หลังเสร็จสิ้นภารกิจ พล.อ.ประยุทธ์ ตอบคำถามผู้สื่อข่าว หลังถูกถามถึงกรณี นายชินโซ อาเบะ อดีตนายกฯ ญี่ปุ่น ถูกลอบยิงระหว่างการปราศรัย เหตุการณ์นี้จะทำให้ พล.อ.ประยุทธ์ เอง ต้องยกระดับการรักษาความปลอดภัยให้เข้มข้นขึ้นด้วยหรือไม่ ซึ่ง พล.อ.ประยุทธ์ ตอบสั้นๆ ว่า "ก็ต้องเข้มข้นอยู่แล้ว ขอบคุณนะจ๊ะที่เป็นห่วง"ขณะที่  พล.ต.อ.ดำรงค์ศักดิ์ กิตติประภัสร์ รอง ผบ.ตร. ในฐานะผอ.ศูนย์ปฏิบัติการแก้ไขสถานการณ์ฉุกเฉินด้านความมั่นคง สำนักงานตำรวจแห่งชาติ (ตร.) ก็ให้สัมภาษณ์ถึงมาตรการการดูแลอารักขาผู้นำ หลังเกิดเหตุการณ์ลอบยิง นายชินโซ อาเบะ ว่า ในฐานะที่ตนดูแลงานด้านความมั่นคง จากเหตุการณ์ช็อกที่ประเทศญี่ปุ่น ทางเราเองก็ต้องเพิ่มความเข้มข้นในมาตรการต่างๆ ต้องดูในรายละเอียดและกำชับมาตรการ รวมไปถึงการดูแลชาวต่างชาติด้วย โดยเฉพาะแขกระดับผู้ใหญ่ที่จะเดินทางมาประเทศไทย และผู้นำในประเทศก็ต้องดูแล ซึ่งก็หมายรวมไปถึงมาตรการความปลอดภัยในการจัดการประชุมเอเปก และการประชุมที่เกี่ยวเนื่องที่จะเกิดขึ้นในเร็วๆนี้ด้วย โดยจะนำเหตุการณ์ที่ญี่ปุ่นมาถอดบทเรียน เพื่อสร้างความมั่นใจให้กับผู้นำต่างประเทศที่จะเดินทางมาประเทศไทย ส่วนในวันที่ 10 ก.ค.นี้ รมว.ต่างประเทศสหรัฐอเมริกาจะเดินทางมาไทย มีกำหนดเข้าพบ พล.อ.ประยุทธ์ ที่ทำเนียบรัฐบาลด้วย แม้ในส่วนนี้ทางเจ้าหน้าที่จะมีแผนอยู่แล้ว แต่ก็ต้องเพิ่มความเข้มข้นของแผนมากขึ้นเป็นกรณีพิเศษมากขึ้น เพื่อให้เกิดความมั่นใจของทุกฝ่าย
ชัชชาติลงจอบแรกปลูกต้นไม้ทั่วเมือง ลั่นมีคนจองครบแล้ว 1 ล้านต้น|นายชัชชาติ สิทธิพันธุ์ ผู้ว่าราชการกรุงเทพมหานคร เริ่มปลูกต้นไม้ในโครงการปลูกต้นไม้ 1 ล้านต้นเมื่อวันอาทิตย์ (10 ก.ค.)​ ร่วมกีบสื่อมวลชนหลายสำนักผู้ว่าราชการกรุงเทพมหานครกล่าวว่าโครงการนี้ได้เาียงตอบรับที่ดี และมีกลุ่มบุคคลและองค์กรต่างๆ จองปลูกต้นไม้ครบ 1 ล้านต้นแล้ว ซึ่งการปลูกต้นไม้ร่วมกับสื่อมวลชนคิดเป็น 19,090 ต้นส่วนประชาชนที่สนใจสามารถร่วมโครงการได้เช่นกันด้วยการจองปลูกต้นไม้ในแอปพลิเคชันที่ตะเปิดตัวในเร็วๆ นี้ แต่ถ้าหากต้องการปลูกเลยก็ทำคู่ขนานไปกับโครงการได้เช่นกันนายชัชชาติกล่าวว่าการปลูกต้นไม้ในวันนี้ไม่เพียงแต่ส่งผลดีต่อคุณภาพอากาศในกรุงเทพมหานครในปัจจุบันแต่ยังส่งผลดีในระยะยาว และสามารถปลูกได้เลยคู่ขนานไปกับโครงการนี้
เปลืองเงินโดยใช่เหตุ "ชัชชาติ" สั่ง อย่าใช้ออแกไนซ์จัดงาน|ชัชชาติ สั่ง อย่าใช้ออแกไนซ์จัดงาน เพราะเปลืองเงินโดยใช่เหตุ ลั่นเอางบมาทำอะไรให้เกิดประโยชน์กับประชาชนดีกว่าวันนี้ (10 ก.ค.65) นายชัชชาติ สิทธิพันธุ์ ผู้ว่าฯ กทม. ร่วมประชุมกับคณะผู้บริหารสำนักงานเขตบางบอน (ผู้ว่าฯ สัญจรครั้งที่4) เพื่อรับฟังปัญหาที่เกิดขึ้นในพื้นที่และวางแนวทางแก้ไขโดยเฉพาะปัญหาการจราจรและน้ำท่วมโดยระหว่างประชุมนายชัชชาติได้กล่าวว่า “ต่อไปในการจัดงานอย่าไปใช้ออแกไนเซอร์เยอะ เพราะเสียเงินโดยใช่เหตุ สุดท้ายไม่ได้เป็นผลอะไรกับประชาชนมาก และต่อไปให้ใช้ทีมพีอาร์ในการดำเนินการจัดงานภายในของเขตโดยให้เชิญสื่อมวลชนเข้ามาร่วม ไม่ต้องไปเสียเงินจัดงานปีๆ หนึ่งหลายสิบล้านบาท ให้เอางบประมาณตรงนี้มาทำอะไรให้เกิดประโยชน์กับประชาชนดีกว่า”ซึ่งถือว่าเป็นนโยบายเกี่ยวกับการพีอาร์ เพราะงบประมาณหากใช้แล้วไม่ได้เกิดผลประโยชน์กับประชาชน และหมดไปภายใน 1-2 วัน ถือว่าไร้ประโยชน์ โดยหลังจากนี้อยากให้เชิญสื่อมวลชนมาร่วมงานแทน เพราะสื่อมวลชนยินดีและพร้อมให้ความร่วมมือ และจะเน้นการสร้างหน่วยงานภายในให้เข้มแข็งเพื่อจะได้สื่อสารกับประชาชน ในช่องทางต่างๆ ของกทม.
เพื่อไทยเปิดตัว 21 ผู้สมัคร ส.ส. กรุงเทพฯ จาก 33 เขต|พรรคเพื่อไทยเปิดตัวว่าที่ผู้สมัครรับเลือกตั้งสมาชิกสภาผู้แทนราษฎรกรุงเทพมหานคร 21 คน จากทั้งหมด 33 เขตเลือกตั้งเมื่อวันจันทร์ (11 ก.ค.)รายชื่อ 21 ว่าที่แคนดิเดต ส.ส. กรุงเทพมหานคร ของพรรคเพื่อไทยส่วนผู้สมัครอีก 12 คนที่เหลือ ยังอยู่ระหว่างรอความชัดเจน ทั้งการคัดเลือกผู้สมัครและการแบ่งเขตเลือกตั้งของ กกต.การเลือกตั้งที่จะเกิดขึ้นครั้งต่อไป กรุงเทพมหานครจะถูกแบ่งออกเป็น 33 เขตเลือกตั้ง ซึ่งต่างจากการเลือกตั้งเมื่อปี 2562 ที่มี 30 เขตก่อนหน้านี้ พรรคเพื่อไทยเปิดตัวว่าที่ผู้สมัครรับเลือกตั้ง ส.ส. ของภาคเหนือไปแล้ว 30 คนจากทั้งหมด 36 เขตเลือกตั้ง
ประยุทธ์ไม่ตอบคำถามเรื่องขึ้นค่าไฟฟ้าพรวดเป็น 5 บาท โยนถามโฆษก|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ปฏิเสธการตอบคำถามสื่อมวลชนภายหลังเป็นประธานการประชุมคณะกรรมการนโยบายเขตพัฒนาพิเศษภาคตะวันออกครั้งที่ 3/2565 ผ่านระบบ Video Conference หน้าตึกภักดีบดินทร์ทำเนียบรัฐบาล ถึงกรณีที่จะมีการประชุมหารือปรับขึ้นค่า FT ค่าไฟฟ้า เป็น 5 บาทในเดือน ก.ย. นี้ โดยระบุสั้นๆ ว่ามีอะไรให้ถามที่นายธนกร วังบุญคงชนะ โฆษกประจำสำนักนายกรัฐมนตรีแทนเป็นที่สังเกตได้ว่านายกรัฐมนตรีพยายามสงวนท่าที ไม่ตอบคำถามสื่อมวลชน และหลีกเลี่ยงการตอบโต้ประเด็นทางการเมืองทางนี้คาดการณ์ว่าเป็นการเตรียมการ เพื่อรับศึกอภิปรายไม่ไว้วางใจตามมาตรา 151 ที่จะเกิดขึ้นในวันที่ 19 -23 ก.ค. นี้
"ชัชชาติ" วิ่งตามหาพนักงานกวาดถนน ปมร้องท่อทิพย์ โล่งอกไม่ได้โดนตำหนิ|“ชัชชาติ”  วิ่งตามหาพนักงานกวาดถนน ปมท่อทิพย์ หวั่นโดนตำหนิ โล่งใจไม่ได้รับผลกระทบจากกระแสข่าว ขอบคุณที่กล้าแจ้งปัญหาผู้ว่าฯนายชัชชาติ สิทธพันธุ์ ผู้ว่าราชการกรุงเทพมหานคร ชี้แจงกรณีที่ก่อนหน้านี้ขณะไปวิ่งที่สวนรถไฟ เมื่อผ่านย่านอารีย์ และเจอพนักงานกวาดถนนแจ้งว่ามี “ท่อทิพย์” ที่ไม่สามารถระบายน้ำได้ ซึ่งตนเองรู้สึกเป็นห่วงกลัวว่าจะโดนตำหนิ และเมื่อเช้าได้กลับไปวิ่งเพื่อตามหาพนักงานกวาดถนนอีกครั้ง จนพบว่าปฏิบัติหน้าที่อยู่จึงเข้าไปพูดคุย ซึ่งพบว่าพนักงานกวาดคนดังกล่าวชื่อว่าจูน เมื่อพบแล้วก็สบายใจที่รู้ว่าไม่ได้ถูกลงโทษอะไร พร้อมยืนยันว่าเรื่องดังกล่าวไม่ได้มีคนผิดนายชัชชาติ ยังได้กล่าวขอบคุณพนักงานกวาดคนดังกล่าวด้วยว่า ขอบคุณน้องจูนที่กล้านำปัญหามาแจ้งผู้ว่าฯ และหากใครพบเจอผู้ว่าฯ ก็สามารถมาแจ้งปัญหาได้เลยทั้งนี้ จากการตรวจสอบพบว่าไม่ใช่ท่อทิพย์หรือไม่สามารถระบายน้ำได้ แต่พื้นผิวถนนมีลักษณะเป็นแอ่งและท่ออยู่สูงกว่า ทำให้น้ำไปไม่ถึงท่อ นายชัชชาติ ระบุว่า ถนนใน กทม. มีหลายเส้นทางที่มีลักษณะเช่นนี้ ซึ่งยืนยันว่าหากทุกคนช่วยกันสังเกตก็จะเห็นปัญหา หากทุกคนร่วมมือกันก็จะสามารถเปลี่ยนกรุงเทพฯ ได้นายชัชชาติ สิทธพันธุ์ ผู้ว่าราชการกรุงเทพมหานคร กล่าวถึงสถานการณ์โควิด-19 ภายหลังประชุมคณะผู้บริหาร กทม. ว่า ตอนนี้พบตัวเลขผู้ป่วยเพิ่มขึ้น จากการตรวจ ATK และคาดว่ามีผู้ป่วยที่รักษาตัวเองอยู่ที่บ้านด้วยแต่จากการประเมินสถานการณ์แล้วไม่น่าเป็นห่วง อยู่ในขั้นที่รับมือได้ เบื้องต้นเตียงสำหรับผู้ป่วยสีแดง ยังสามารถรองรับผู้ป่วยได้ และได้สั่งเพิ่งเตียงสำหรับผู้ป่วยสีเขียว 500 เตียง และเตียงในศูนย์พักคอยอีก 300 เตียง สั่งเจ้าหน้าที่สำรวจออกซิเจน สต๊อกยาฟาวิพิราเวีย และยาโมลนูพิราเวียร์อย่างไรก็ตาม ยังคงเน้นย้ำให้ประชาชนปฏิบัติตามมาตรการป้องกันโรค สวมหน้ากากอนามัย เป็นห่วงโดยเฉพาะกลุ่ม 608 และขอให้ประชาชนไปรับวัคซีนเข็มกระตุ้น เข็ม 3 และเข็ม 4 ด้วยซึ่งที่อาคารกีฬาเวสน์ 2 ศูนย์เยาวชนกรุงเทพมหานคร (ไทย-ญี่ปุ่น) ได้เปิดให้ประชาชน walk in มาฉีดวัคซีนได้ทุกวัน หรือศูนย์บริการสาธารณสุข ทั้ง 50 เขต ในกทม. พร้อมรายงานตัวเลขการฉีดวัคซีนเข็ม 3 ของประชาชน ตอนนี้อยู่ที่ 5,728,273 โดส หรือคิดเป็น 68.10 % ส่วนเข็ม 4 อยู่ที่ 1,850,993 โดส หรือคิดเป็น 22.01 %ขณะที่การติดเชื้อในกลุ่มโรงเรียนสังกัด กทม. ก็ไม่น่าเป็นห่วง จากตัวเลขพบการติดเชื้อเพียง 0.84 % หรือ 2,133 คน เพราะส่วนใหญ่จะพบการติดเชื้อในเด็กโตมากกว่าเด็กเล็ก เพราะเด็กโตจะมีกิจกรรมหลังเลิกเรียน เช่น เล่นกีฬาสำหรับข้อมูลศูนย์พักคอย (Community Isolation : CI) ในพื้นที่กรุงเทพมหานครพบว่า จำนวนศูนย์พักคอยเติมเต็มศักยภาพ 46 แห่ง 5,505 เตียง / ขอปิดศูนย์พักคอยในช่วงสถานการณ์ดีขึ้น คือพื้นที่โรงเรียน เจ้าของขอคืนพื้นที่ 39 แห่ง ส่วนศูนย์พักคอย ที่ยังคงเปิดให้บริการมี 1 แห่ง คือศูนย์พักคอยเขตคันนายาวจำนวน 127 เตียงสำหรับศูนย์พักคอยที่ เตรียมพร้อมสามารถเปิดให้บริการได้ใน 3-7 วัน แต่งต้องมีการปรับปรุงพื้นที่และอุปกรณ์ 4 แห่ง ประกอบด้วย ศูนย์สร้างสุขทุกวัยเขตบางกอกใหญ่จำนวน 50 เตียง / ศูนย์พักคอยวัดกำแพงเขตภาษีเจริญจำนวน 100 เตียง / ศูนย์สร้างสุขทุกวัยเขตทุ่งครุจำนวน 51 เตียง และ ศูนย์พักคอยมีนบุรี 1 เขตมีนบุรีจำนวน 115 เตียง รวมจำนวนเตียงที่สามารถเปิดเพิ่มได้ 316 เตียง
ส.ว.โหวตผ่านกฎหมาย "ฉีดยาไข่ฝ่อ" ป้องกันอาชญากรรมทางเพศก่อเหตุซ้ำ|วานนี้ 11 ก.ค. 2565 ที่ประชุมวุฒิสภา มีมติผ่านร่าง พ.ร.บ.มาตรการป้องกันการกระทำความผิดซ้ำในความผิดเกี่ยวกับเพศหรือที่ใช้ความรุนแรง พ.ศ. …. วาระที่สาม ตามที่คณะกรรมาธิการ(กมธ.)วิสามัญพิจารณาเสร็จแล้ว ด้วยคะแนน 145 ต่อ 0 งดออกเสียง 2 เสียง โดยหลังจากนี้จะส่งต่อให้สภาผู้แทนราษฎรพิจารณา และส่งให้คณะรัฐมนตรี (ครม.) พิจารณาดำเนินการต่อไปโดยร่าง พ.ร.บ.ฉบับนี้มีจำนวน 43 มาตรา กมธ.มีการแก้ไข 12 มาตรา มีสาระสำคัญคือ การเพิ่มมาตรการติดตามผู้กระทำความผิดทางอาญาเกี่ยวกับเพศหรือการใช้ความรุนแรง เช่น การฆาตกรรม การข่มขืนกระทำชำเรา ความผิดทางเพศเกี่ยวกับเด็ก การทำร้ายผู้อื่นจนถึงแก่ความตาย ที่แม้จะถูกจำคุกพ้นกำหนดโทษ ได้รับการปล่อยตัวสู่สังคมแล้ว แต่มีผู้กระทำความผิดส่วนหนึ่งมีแนวโน้มทำผิดซ้ำในรูปแบบเดิมอีก จึงต้องมีกฎหมายเฉพาะเพื่อกำหนดมาตรการป้องกันการกระทำความผิดซ้ำโดยกำหนดให้มีทั้งมาตรการแก้ไขฟื้นฟูผู้กระทำความผิด มาตรการเฝ้าระวังภายหลังพ้นโทษ มาตรการคุมขังภายหลังพ้นโทษ และมาตรการคุมขังฉุกเฉิน ป้องกันการกระทำความผิดซ้ำที่อาจเกิดขึ้นอีก ทั้งนี้ ในส่วนมาตรการแก้ไขฟื้นฟูผู้กระทำผิด จะมีมาตรการทางการแพทย์สามารถให้ยากดฮอร์โมนเพศชาย (ฉีดให้ฝ่อ) แก่ผู้กระทำผิด หากเห็นว่า มีความจำเป็นต้องใช้ โดยมีแพทย์ผู้เชี่ยวชาญด้านจิตเวช และอายุรศาสตร์อย่างน้อย 2 คน เห็นพ้องกันและได้รับความยินยอมจากผู้กระทำผิด และให้นำผลการใช้มาตรการทางการแพทย์ดังกล่าว เป็นเงื่อนไขพิจารณาลดโทษ พักการลงโทษ หรือให้ผู้กระทำผิดได้รับการปล่อยตัวก่อนกำหนดได้
ป.ป.ช.เปิดทรัพย์สิน "อัศวิน ขวัญเมือง" หลังพ้นเก้าอี้ผู้ว่าฯ มีร่วม 11 ล้าน ไม่มีหนี้สักบาท|วันนี้ (12 ก.ค.) สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เปิดเผยบัญชีทรัพย์สินและหนี้สินของ พล.ต.อ.อัศวิน ขวัญเมือง กรณีพ้นจากตำแหน่งผู้ว่าราชการกรุงเทพมหานคร เมื่อวันที่ 25 มี.ค. 2565 พบว่า พล.ต.อ.อัศวิน อายุ 71 ปี แจ้งสถานะหย่า แจ้งว่ามีทรัพย์สินทั้งสิ้น 11,518,938 บาท แบ่งเป็น เงินฝาก 4 บัญชี มูลค่ารวม 3,867,938 บาท ที่ดิน 6 แปลง ในพื้นที่ ต.บ้านบึง อ.บ้านบึง จ.ชลบุรี 5 แปลง ต.ถนนขาด อ.เมือง จ.นครปฐม 1 แปลง มูลค่ารวม 5,341,000 บาท ยานพาหนะ เป็นรถยนต์ 1 คัน มูลค่า 2,000,000 บาท  ทรัพย์สินอื่นมีเพียงอย่างเดียวคือทองรูปพรรณ น้ำหนัก 10 บาท มูลค่า 310,000 บาท ไม่มีหนี้สินมีรายได้ต่อปีรวม 2,009,520 บาท แบ่งเป็น เงินเดือน 864,720 บาท เงินข้าราชการบำนาญ 646,800 บาท เงินเพิ่มข้าราชการการเมือง 498,000 บาท รายจ่ายต่อปี 704,000 บาท แบ่งเป็นประกันชีวิต 100,000 บาท ค่าสาธารณูปโภค 120,000 บาท ค่าน้ำมัน 60,000 บาท ค่าโทรศัพท์ 24,000 บาท ค่าท่องเที่ยว 300,000 บาท และเงินบริจาค 100,000 บาท
ผู้สมัคร ส.ส. ลำปางพรรคธรรมนัส ร้อง กกต. ฟันเสรีพิศุทธ์ อ้างจัดมหรสพหาเสียง|นายวัฒนา สิทธิวัง หรือ หมอรวย ผู้สมัครรับเลือกตั้งสมาชิกสภาผู้แทนราษฎร เขต 4 จ.ลำปาง จากพรรคเศรษฐกิจไทย ยื่นคำร้องต่อนายทองเนตร ดูใจ ผู้อำนวยการสำนักงานคณะกรรมการการเลือกตั้ง (กกต.) จ.ลำปาง เมื่อเวลา 08.30 น. วันอังคาร (12 ก.ค.) ให้เอาผิด พลตำรวจเอก เสรีพิศุทธ์ เตมียเวส หัวหน้าพรรคเสรีรวมไทย ว่าหาเสียงด้วยการจัดให้มีมหรสพผู้สมัครรับเลือกตั้งรายนี้ อ้างว่าการเลือกตั้งซ่อมเมื่อวันอาทิตย์ (10 ก.ค.) ไม่สุจริต และอาจเข้าข่ายละเมิดพระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร พ.ศ. 2561 มาตรา 73 (3) และ 159 นายวัฒนา อ้างว่ามีแจ้งเบาะแสและมอบหลักฐาน ที่ปรากฏชัดเจนว่า พล.ต.อ.เสรีพิศุทธ์ หัวหน้าพรรคเสรีรวมไทย พร้อมด้วยสมาชิกพรรค ร้องเพลงศรัทธา ของวงหินเหล็กไฟ ร่วมกับวงดนตรีวงหนึ่ง และระหว่างร้องเพลงชูมือนิ้วชี้แสดงสัญลักษณ์เบอร์ 1 ไปด้วยมาตรา 73 (3) ของกฎหมายดังกล่าวห้ามหาเสียงด้วยการโฆษณาหรือแสดงมหรสพส่วนมาตรา 159 ระบุว่าหากละเมิดมาตรา 73 (3) มีโทษจำคุก 1-10 ปี ปรับ 20,000-200,000 บาท และเพิกถอนสิทธิเลือกตั้ง 20 ปี
ชัชชาติ เจอพยาบาลที่ทำคลอดตัวเอง 56 ปีก่อน เล่าโมเมนต์หมอตกใจ ออกมาเป็นแฝด|ชัชชาติ ไปวิ่งแถวพรานนก เซอร์ไพรส์เจอพยาบาลที่ทำคลอดตัวเอง 56 ปีก่อน คุณยายเล่าโมเมนต์หมอตกใจ ออกมาเป็นแฝดเมื่อเวลา 06.48 น. ( 12 ก.ค.65) นายชัชชาติ สิทธิพันธุ์ ผู้ว่าราชการกรุงเทพฯ ไลฟ์สดขณะวิ่งออกกำลังกาย และตรวจดูพื้นที่ตลาดพรานนก นายชัชชาติกล่าวว่า วันนี้วิ่งมาจากเสาชิงช้า ถึงพรานนก แต่ไม่ไลฟ์ขณะวิ่ง เพราะไม่อยากให้ใครทราบว่าจะมา โดยจะมาดูรูปแบบการจัดระเบียบซึ่งในช่วงหนึ่งของการลงพื้นที่ ระหว่างเดินเท้าในตรอกหลังวัดลครทำ ใกล้โรงพยาบาลธนบุรี มีผู้สูงวัย 2 รายเข้ามาพูดคุย รายหนึ่งอายุถึง 94 ปี โดยระบุว่า ตนคือลูกของ พลเรือตรี ทหาร ขำหิรัญ นายชัชชาติอุทานว่า โอ้โห! พร้อมกล่าวว่า เป็นบุคคลในตำนาน ได้ยินชื่อมานานแล้ว นอกจากนี้ ยังระบุว่า น้องสาวของตนเป็นผู้ทำคลอด นายชัชชาติมากับมือนายชัชชาติ กล่าวว่า แพทย์ที่ทำคลอดตน คือ หมอเสริม โรงพยาบาลยาสูบ เมื่อพูดคุยกันเพิ่มเติม จึงทราบว่า น้องสาว วัย 92 ปี คือ พยาบาลที่โรงพยาบาลยาสูบ ทำคลอดนายชัชชาติเมื่อ 56 ปีก่อน จากนั้น น้องสาวคุณยายเดินเข้ามาสมทบ นายชัชชาติเข้าพูดคุยสอบถามบรรยากาศการทำคลอดตนและนายแพทย์ฉันชาย สิทธิพันธุ์ ก่อนกล่าวว่า ยุคนั้นยังไม่มีอัลตราซาวด์ ออกมา 2 คน หมอตกใจนายชัชชาติ กล่าวว่า "กราบเลยครับ คุณยาย" ดีใจได้เจอผู้มีพระคุณ ขอบคุณนะครับคุณยาย ไม่น่าเชื่อว่าจะมาเจอกันได้ จะไปเล่าให้แม่ฟัง คุณแม่ผมต้องดีใจแย่เลย ส่วนพ่อของตนเสียชีวิตไปตั้งแต่ 20 ปีก่อน มีอะไรให้รับใช้บอกได้นะครับ
ส.ก.ก้าวไกล ล่วงละเมิดหญิงสาว บางคนเป็นผู้เยาว์ "วิโรจน์" แถลงขอโทษจ่อขับพ้นพรรค|จากกรณี เมื่อเวลา 01.00 น. วันที่ 12 ก.ค. พ.ต.อ.กฤษดา มานะวงศ์สกุล ผกก.สน.ทุ่งมหาเมฆ ได้รับรายงานจากพนักงานสอบสวนว่า มีหญิงสาว 4 ราย เดินทางมาพบพนักงานสอบสวน เพื่อแจ้งความดำเนินคดีกับ นายอานุภาพ ธารทอง ส.ก.พรรคก้าวไกล เขตสาทร หลังเดินทางไปที่คอนโดมิเนียมของนายอานุภาพ ซึ่งตั้งอยู่ในท้องที่ สน.ทุ่งมหาเมฆจากนั้นทั้งหมดได้มีการดื่มแอลกอฮอล์ร่วมกัน กระทั่งมีเหยื่อเข้าห้องน้ำ แล้วถูกนายอานุภาพกระทำอนาจาร ด้วยการกอดรัดและจับหน้าอก จากการสอบปากคำเหยื่อทั้งหมดในเบื้องต้น พบมีผู้เสียหายที่ถูกล่วงละเมิดเข้าตามข้อกฎหมายแล้ว 2 ราย คือ น.ส.เอ (นามสมมุติ) อายุ 16 ปี และ น.ส.บี (นามสมมุติ) อายุ 18 ปี โดยพนักงานสอบสวนได้ประสานผู้ปกครอง และเจ้าหน้าที่สหวิชาชีพ ร่วมสอบปากคำเหยื่อทั้ง 2 รายแล้ว หากคำให้การเพิ่มเติมพบว่ามีเหยื่อมากกว่านี้ ก็จะเร่งรัดดำเนินคดีตามกฎหมายต่อไปส่วนหญิงสาวทั้ง 4 คน ที่อยู่ด้วยกันในคอนโดมิเนียมจุดเกิดเหตุนั้น ตามแนวทางการสืบสวนสอบสวนทราบว่า เป็นเยาวชนอายุ 16 ปี จำนวน 2 คน และหญิงสาวอายุ 18 ปี อีกจำนวน 2 คน เบื้องต้นหญิงสาวทั้ง 4 คน เป็นสมาชิกกลุ่มคนรุ่นใหม่ และเคยเข้าร่วมกิจกรรมกับพรรคก้าวไกลอยู่หลายครั้งกระทั่งวานนี้ หญิงสาวทั้ง 4 คน ไปทำกิจกรรมกับทางพรรค และพบกับนายอานุภาพ หลังเลิกกิจกรรมนายอานุภาพชักชวนไปรับประทานอาหารที่คอนโดมิเนียม แล้วเกิดเหตุการณ์ในที่สุดขณะนี้ทางพนักงานสอบสวน ได้เร่งรัดรวบรวมพยานหลักฐานเพื่อเรียกนายอานุภาพมารับทราบข้อกล่าวหาในส่วนที่เกี่ยวข้องแล้วขณะที่มีรายงานอีกว่า นายอานุภาพ ก็ได้เข้ามาลงบันทึกประจำวันไว้เป็นหลักฐานที่ สน.ทุ่งมหาเมฆ ตั้งแต่ช่วงเที่ยงวันนี้แล้วเช่นกันในเวลาต่อมา นายวิโรจน์ ลักขณาอดิศร หัวหน้าคณะทำงานขับเคลื่อนนโยบายกรุงเทพมหานคร และ นางสาวภัทราภรณ์ เก่งรุ่งเรืองชัย ส.ก.เขตบางซื่อ พรรคก้าวไกล แถลงข่าวกรณีนายอานุภาพ ธารทอง ส.ก.เขตสาทร พรรคก้าวไกลถูกดำเนินคดีคุกคามทางเพศโดยนายวิโรจน์ กล่าวว่า ได้รับแจ้งจากนางสาวภัทราภรณ์ ในช่วงเวลา 03.30 น. ของเช้าวันที่ 12 กรกฎาคม 2565 ว่านายอานุภาพ ถูกแจ้งความดำเนินคดีคุกคามทางเพศ ตนเองและนางสาวภัทราภรณ์จึงได้เดินทางไปถึง สน.ทุ่งมหาเมฆ เมื่อเวลาประมาณ 04.00-05.00 น. โดยมีเป้าหมายสำคัญคือเพื่อปกป้องดูแลผู้เสียหายให้ได้รับความยุติธรรมและความปลอดภัยทั้งกายและใจอย่างถึงที่สุดจากการพูดคุยกับผู้เสียหาย อาสาสมัครเส้นด้าย และเจ้าหน้าที่ตำรวจ พบข้อเท็จจริงในเบื้องต้นเชื่อว่าเป็นการกระทำที่มีมูล โดยมีการพาผู้เสียหายซึ่งเป็นผู้เยาว์ไปเคหสถาน มีการดื่มแอลกอฮอล์ และมีพฤติกรรมเข้าข่ายการคุกคามทางเพศทั้งนี้ จะส่งเรื่องให้กับคณะกรรมการวินัยฯ ของพรรคก้าวไกล ให้พิจารณาอย่างเร่งด่วนที่สุด หากพบข้อเท็จจริงตามมูล คณะกรรมการวินัยฯ สามารถฟันโทษสูงสุดคือการขับออกจากการเป็นสมาชิกพรรค ส่วนการดำเนินการตามกฎหมาย ทางพรรคจะให้ความร่วมมือกับเจ้าหน้าที่ตำรวจอย่างเต็มที่ และหากทั้งหมดทั้งมวลนี้เป็นความจริง เป็นหน้าที่ของนายอานุภาพ ที่จะต้องพิจารณาตำแหน่งทางการเมืองของตัวเองด้านนางสาวภัทราภรณ์ กล่าวขอโทษพี่น้องประชาชนและผู้สนับสนุนการทำงานของพรรคก้าวไกล ที่เหตุการณ์นี้ทำให้ประชาชนรู้สึกผิดหวังและตั้งคำถามต่อพรรค โดยพร้อมจะให้ความร่วมมือกับเจ้าหน้าที่ตำรวจอย่างเต็มที่และติดตามดูแลผู้เสียหายให้ได้รับความปลอดภัยตลอดทั้งกระบวนการ โดยในวันนี้ เวลาประมาณ 18.00 น. ตนจะเข้าไปให้ปากคำในฐานะพยานคดีดังกล่าวที่ สน.ทุ่งมหาเมฆ
ครม.ไฟเขียว "นพ.โอภาส" นั่งปลัด สธ. แทน “นพ.เกียรติภูมิ” ที่กำลังจะเกษียณ|มีรายงานข่าวจากทำเนียบรัฐบาล ว่า ที่ประชุมคณะรัฐมนตรี (ครม.) มีมติแต่งตั้ง นพ.โอภาส การย์กวินพงศ์ อธิบดีกรมควบคุมโรค เป็นปลัดกระทรวงสาธารณสุข แทน นพ.เกียรติภูมิ วงศ์รจิต ที่จะเกษียณอายุราชการโดยมีผลตั้งแต่วันที่ 1ต.ค.65 เป็นต้นไป ตามที่นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข เสนอ สำหรับ นพ.โอภาส ถือว่าเป็นผู้ที่มีบทบาทสำคัญในการแก้ไขปัญหาการระบาดของไวรัสโควิด-19เกิดวันที่ 4 ธ.ค. 2507 จบการศึกษาปริญญาแพทยศาสตรบัณฑิต, มหาวิทยาลัยมหิดล สาขาวิชาการที่มีความชำนาญพิเศษ เวชศาสตร์ป้องกัน,ระบาดวิทยา ได้รับการยกย่องชูเกียรติวุฒิบัตรแสดงความรู้ความชำนาญในการประกอบวิชาชีพเวชกรรม สาขาอายุรศาสตร์ แพทยสภา ,อบรมหลักสูตร นักบริหารระดับสูง : ผู้นำที่มีวิสัยทัศน์และคุณธรรม รุ่นที่ 63สำนักงานคณะกรรมข้าราชการพลเรือน, อบรมหลักสูตร Public Health Emergency Response Management US – CDC สหรัฐอเมริกา และอบรมหลักสูตร วิทยาลัยป้องกันราชอาณาจักร รุ่นที่ 60ประวัติการทำงาน เคยดำรงตำแหน่งผู้อำนวยการโรงพยาบาล (ชุมชน) บึงบูรพ์ จังหวัดศรีสะเกษ, หัวหน้ากลุ่มงานอายุรกรรม โรงพยาบาล (ทั่วไป) อำนาจเจริญ จังหวัดอำนาจเจริญ,- อายุรแพทย์ โรงพยาบาล (ศูนย์) สรรพสิทธิประสงค์ จังหวัดอุบลราชธานี,- ผู้อำนวยการศูนย์กามโรคและโรคเอดส์ เขต 7 จังหวัดอุบลราชธานี,-ผู้อำนวยการสำนักงานป้องกันควบคุมโรคที่ 8 จังหวัดนครสวรรค์, ผู้อำนวยการสำนักโรคติดต่อทั่วไปกรมควบคุมโรค กระทรวงสาธารณสุข, รองอธิบดีกรมควบคุมโรค, ผู้ตรวจราชการกระทรวงสาธารณสุข เขตสุขภาพที่ 3. รองปลัดกระทรวงสาธารณสุข (ด้านพัฒนาการสาธารณสุข) , อธิบดีกรมวิทยาศาสตร์การแพทย์นอกจากนี้ยังเคยดำรงตำแหน่งเลขาธิการ สมาคมเวชศาสตร์ป้องกันแห่งประเทศไทย, กรรมการ สมาคมนักบริหารโรงพยาบาลแห่งประเทศไทย และกรรมการมูลนิธิราชประชาสมาสัยในพระบรมราชูปถัมภ์
"ชวน หลีกภัย" ติดโควิด แพทย์สั่งนอน รพ. 2-3 วัน เชื่อหายทันอภิปรายไม่ไว้วางใจ|"ชวน หลีกภัย" ติดโควิด ตรวจ ATK ขึ้น 2 ขีด ล่าสุดเข้ารับการรักษาที่ รพ.รามาธิบดี แพทย์ขอให้แอดมิต 2-3 วัน ผู้สื่อข่าวรายงานว่า นายชวน หลีกภัย ประธานสภาผู้แทนราษฎรและประธานรัฐสภา ติดเชื้อโควิด โดยเริ่มมีอาการตั้งแต่วานนี้ (11 ก.ค.) รู้สึกอ่อนเพลีย หลังจากเดินทางไปเยี่ยมนายเทพไท เสนพงษ์ อดีตส.ส.นครศรีธรรมราช พรรคประชาธิปัตย์ ที่เรือนจำนครศรีธรรมราช เมื่อมาถึงสภาจึงให้เจ้าหน้าที่ตรวจวัดอุณหภูมิให้ ตอนนั้นยังปกติ  ต่อมา เมื่อช่วงเช้าวันนี้ (12 ก.ค.) ตื่นขึ้นมา ยังมีอาการอ่อนเพลีย ซึ่งแตกต่างจากครั้งที่แล้วที่เข้าโรงพยาบาลด้วยอาการหนาวสั่น ซึ่งเป็นอาการติดเชื้อในกระแสเลือด จึงนำ ATK มาตรวจด้วยตัวเอง ปรากฎว่าขึ้น 2 ขีด จึงตรวจซ้ำอีกครั้ง ก็ยังขึ้น 2 ขีด จึงมั่นใจว่าน่าจะติดเชื้อโควิด-19 นายชวน จึงไปพบแพทย์ที่โรงพยาบาลรามาธิบดี ซึ่งแพทย์ขอให้พักรักษาตัวที่โรงพยาบาล 2-3 วัน จากนั้นจะกลับไปรักษาตัวที่บ้านพัก เชื่อว่าจะทันอภิปรายไม่ไว้วางใจ 
ชัชชาติ นำ กทม. ตักบาตรพระ 65 รูปในวันอาสาฬหบูชา พ้อชุดไม่เข้าพวก ไม่มีชุดผ้าไทย|นายชัชชาติ สิทธิพันธุ์ ผู้ว่าราชการกรุงเทพมหานคร ประธานในพิธีทำบุญตักบาตรพระสงฆ์ 65 รูป เนื่องในวันอาสาฬหบูชา ประจำปี พ.ศ. 2565 ณ พระอุโบสถ วัดมหาธาตุยุวราชรังสฤษฏ์ ราชวรมหาวิหาร โดยมีนายศานน์ หวังสร้างบุญ, ผศ.ทวิดา กมลเวชช รองผู้ว่าฯกทม., นายขจิต ชัชวานิชย์ ปลัด กทม. เจ้าหน้าที่ของทาง กทม. รวมทั้งพุทธศาสนิกชนร่วมพิธีฯในวันนี้นายชัชชาติ กล่าวว่า การทำบุญครั้งนี้ถือเป็นการทำบุญของนายชัชชาติ ร่วมกับเจ้าหน้าที่ของทาง กทม. ครั้งแรกภายหลังเข้ารับตำแหน่งผู้ว่าฯ กทม. และดีใจที่ได้มีส่วนร่วม เป็นส่วนหนึ่งของ กทม. ได้เห็นความร่วมมือกันของทุกเขต-ทุกสำนัก ก่อให้เกิดประโยชน์กับพี่น้องประชาชนสูงสุด นายชัชชาติ ยังระบุว่า ช่วงนี้ถือว่าเป็นจังหวะที่ดีเรามีวันหยุดยาว 5 วัน จะได้พักผ่อนและทำบุญ มองว่าเป็นจังหวะเบรกของโควิด-19 ด้วย เนื่องจากว่าสถานที่ทำงานและโรงเรียนก็หยุด ทำให้ได้อยู่ในที่โล่งแจ้งมากขึ้น และส่งผลให้สกัดกั้นการระบาดของโควิด-19 ได้นิดหน่อยทั้งนี้ นายชัชชาติ ยังกล่าวว่า วันนี้รู้สึกอิ่มบุญและรู้สึกดีเป็นอย่างมาก ได้รับน้ำพระพุทธมนต์จากพระพรหมวชิราธิบดี เจ้าอาวาสวัดมหาธาตุยุวราชรังสฤษฏ์ด้วย ซึ่งตนนั้นมาถึงวัดเกือบไม่ทัน เพราะช่วงเช้าไปวิ่งออกกำลังกายมา และได้นั่งรถจักรยานยนต์มาที่วัด แต่โชคดีมาถึงตามกำหนด ในเวลา 07.00 น. พอดี พร้อมบอกว่าวันนี้แต่งกายไม่เข้าพวกเพราะไม่ชุดผ้าไทย เดี๋ยวต้องไปตัดชุดผ้าไทยไว้ นายชัชชาติ ยังได้เชิญชวนทุกคนมาทำบุญ ทำจิตใจให้แจ่มใส และสุขภาพร่างกายแข็งแรง ทำร่างกายเข้มแข็ง จิตใจเข้มแข็ง ทำบุญและดูแลคนที่ด้อยโอกาสกว่าเรา
ส.ก.ก้าวไกล วาง 1 แสนบาท ประกันตัวสู้คดีอนาจารสาว ขากลับสลับรถหนีสื่อมวลชน|เมื่อเวลา 08.30 น. วันที่ 13 ก.ค. ที่ สน.ทุ่งมหาเมฆ พ.ต.อ.กฤษดา มานะวงศ์สกุล ผกก.สน.ทุ่งมหาเมฆ เผยถึงกรณี หญิงสาวจำนวน 4 ราย อายุระหว่าง 16-18 ปี เข้าแจ้งความกับพนักงานสอบสวนเพื่อให้ดำเนินคดีกับ นายอานุภาพ ธารทอง ส.ก.พรรคก้าวไกล เขตสาทร ว่า จากการสอบสวนกลุ่มผู้เสียหายร่วมกับเจ้าหน้าที่สหวิชาชีพ ซึ่งได้มีการพิจารณาพฤติการณ์การก่อเหตุแล้ว เบื้องต้นสรุปได้ว่า ขณะนี้มีผู้เสียหายที่ตกเป็นเหยื่อ คดีกระทำอนาจาร จำนวน 1 ราย คือ น.ส.แอร์ (นามสมมุติ) อายุ 18 ปี โดยคำให้การของเหยื่อระบุว่า ถูกล่วงละเมิดโดยการกอดและลูบคลำ จึงมอบหมายให้พนักงานสอบสวน ทำการนัดนายอานุภาพเข้ามารับทราบข้อกล่าวหากระทำอนาจารในช่วงสายวันนี้ ส่วนนายอานุภาพ จะปฏิเสธหรือยอมรับ ก็เป็นสิทธิ์ของเจ้าตัวที่สามารถกระทำได้ต่อมาเมื่อเวลา 09.00 น. นายอานุภาพ พร้อมด้วยทนายความและญาติ เดินทางมาถึงที่โรงพัก โดยรีบเดินเข้าไปภายในห้องปฏิบัติงานของพนักงานสอบสวนทันที โดยในระหว่างการนำตัวนายอานุภาพลงมาจากสถานีตำรวจเจ้าตัวพูดว่า วันนี้มาให้ปากคำเพียงเท่านั้นและตนเองไม่ได้ทำอะไร ก่อนที่พนักงานสอบสวน สน. ทุ่งมหาเมฆ จะพาตัวนายอานุภาพ ยื่นขอหมายขังต่อศาลอาญากรุงเทพใต้ ภายหลังเสร็จสิ้นการสอบปากคำเมื่อมาถึงที่ศาลผู้สื่อข่าวได้สอบถามต่อว่า มีอะไรต้องการจะชี้แจงหรือไม่ เจ้าตัวให้ข้อมูลว่า ไม่มีอะไรจะพูดแล้ว ได้ชี้แจงเรื่องราวต่างๆ กับตำรวจไปหมดแล้ว ขณะที่กลุ่มญาติของนายอานุภาพได้พยายามบังสื่อมวลชน และมีอาการอ่อนเพลียจนเกือบเป็นลมที่บริเวณหน้าห้องฝากขังนายอนุภาพและครอบครัวได้ดำเนินการตามขั้นตอนในศาลประมาณ 2 ชั่วโมง ก่อนจะมีการสลับรถขากลับเป็นอีกคันหนึ่ง โดยนายอนุภาพได้หลบสื่อมวลชนขึ้นรถและขับออกไปจากศาล ส่วนรถที่ใช้ในการโดยสารมาในช่วงเช้า ได้ให้ทางครอบครัวเป็นผู้ขับกลับออกไป เพื่อเป็นการหลีกเลี่ยงการพบกับสื่อมวลชนรายงานจากศาลระบุว่า นายอนุภาพใช้เงินสด 100,000 บาทเป็นวงเงินค้ำประกัน เพื่อต่อสู้คดี โดยศาลรับวงเงินประกันและตั้งเงื่อนไขห้ามออกนอกประเทศและห้ามยุ่งเหยิงกับพยานในคดี
ก้าวไกล แฉ ประยุทธ์ จ่อควักภาษี 10 ล้าน แจก iPad Pro ให้ข้าราชการ 130 เครื่อง|ส.ส.ก้าวไกล แฉ ประยุทธ์ จ่อแจก iPad Pro M1 ตัวท็อป ให้ข้าราชการ 130 เครื่อง พร้อมอุปกรณ์เสริม งบร่วม 10 ล้าน(13 ก.ค.65) นายจิรัฏฐ์ ทองสุวรรณ์ ส.ส.ฉะเชิงเทรา พรรคก้าวไกล โพสต์ข้อความผ่านทางเฟซบุ๊ก Jirat Thongsuwan – จิรัฏฐ์ ทองสุวรรณ์ ความว่า Iphone 12 จ๋อยไปเลย ปีนี้ สำนักเลขาธิการนายกรัฐมนตรี (สลน.) ขอจัด iPad Pro M1 ตัวท็อป 130 เครื่อง เสริมงานเขียนสคริปท์นายก!!!ปลายปีที่แล้ว คุณประยุทธ์ แจก iphone 12 ให้ข้าราชการสำนักเลขาธิการนายกรัฐมนตรี 111 เครื่อง ด้วยเงินภาษีประชาชน 2.6 ล้านบาทยังไม่ทันได้อัพ iOS กันเลยในงบประมาณปี 66 นี้ คุณประยุทธ์จัด iPad Pro M1 ตัวท็อปพร้อม Apple Pencil Gen2 และ Magic Keyboard มูลค่ารวมๆ 60,000 บาท ให้กับข้าราชการสลน. 130 เครื่องร่วม 10 ล้านบาท จากเงินภาษีประชาชนขออนุญาตไม่แสดงความเห็นครับ android เครื่องละ 9 พันกว่าบาทของผมมันไม่ให้พิมพ์คำหยาบ
รฟท.ไม่อนุญาตให้ กทม.ใช้หัวลำโพงฉายหนัง "คู่กรรม" งาน "กรุงเทพกลางแปลง"|นายเอกรัช ศรีอาระยันพงษ์ ผู้อำนวยการศูนย์ประชาสัมพันธ์ การรถไฟแห่งประเทศไทย ชี้แจงว่า ขณะนี้การรถไฟฯ ยังไม่ได้รับการประสานอย่างเป็นทางการจากกรุงเทพมหานคร จึงยังไม่ได้มีการอนุญาตให้ใช้พื้นที่สถานีกรุงเทพ (หัวลำโพง) ในการจัดกิจกรรม กรุงเทพกลางแปลง ตามที่มีการนำเสนอข่าวอย่างไรก็ดี ในการพิจารณาอนุญาตการใช้พื้นที่สถานีกรุงเทพ (หัวลำโพง) นั้น การรถไฟฯ คำนึงถึงความเหมาะสมของการใช้พื้นที่ในหลายๆด้านโดยเฉพาะอย่างยิ่ง ในเรื่องของความปลอดภัยและความสะดวกของพี่น้องประชาชนที่มาใช้บริการเดินทางในสถานีกรุงเทพ (หัวลำโพง)โดยเฉพาะอย่างยิ่งสถานีกรุงเทพ (หัวลำโพง) เป็นพื้นที่ปิด ซึ่งในขณะนี้สถานการณ์โควิดได้ทวีความรุนแรงเพิ่มมากขึ้น การรถไฟฯได้ยกระดับการปฏิบัติตามมาตรการสาธารณสุขอย่างเคร่งครัด เพื่อความปลอดภัยของพี่น้องประชาชนที่มาใช้บริการในการเดินทาง และที่สำคัญในช่วงสุดสัปดาห์ที่จะถึงนี้ ตรงกับช่วงวันหยุดยาว 5 วัน ตั้งแต่วันที่ 13-17 ก.ค.2565 มีประชาชนเข้ามาใช้บริการเพื่อเดินทางด้วยรถไฟทางไกลเป็นจำนวนมาก ทำให้พื้นที่บริเวณสถานีกรุงเทพ (หัวลำโพง) จะมีพี่น้องประชาชนเดินทางเข้า-ออกเป็นปริมาณมากกว่าปกติรวมถึงในรูปแบบของการจัดกิจกรรม กรุงเทพกลางแปลงนั้น เป็นรูปแบบที่น่าจะเหมาะสมกับพื้นที่เปิดและโล่งแจ้ง เพื่อให้พี่น้องประชาชนสามารถรับชมและเดินเข้าออกได้อย่างสะดวก ในขณะที่พื้นที่สถานีกรุงเทพ (หัวลำโพง) เป็นพื้นที่ที่ต้องดูแลในเรื่องความปลอดภัยในประเด็นทรัพย์สินของผู้โดยสารที่มาใช้บริการ จึงไม่เหมาะสมในการใช้พื้นที่จัดงานอีเวนต์ดังกล่าวตามที่เป็นข่าวผู้สื่อข่าวรายงานว่า ก่อนหน้านี้ ผู้ว่าฯ ชัชชาติ สิทธิพันธุ์ เคยให้สัมภาษณ์ว่า "ทางผู้ว่าการรถไฟจะให้ฉายหนังกลางแปลง เรื่อง "คู่กรรม" ในหัวลำโพง เพราะเรื่องเกี่ยวโยงถึงรถไฟ "โกโบริ" ถึงแม้ไม่ใช่บางกอกน้อย แต่อยู่ฝั่งนี้ก็ยังดี"
กทม.ยกเลิกฉายหนังกลางแปลง "คู่กรรม" ที่หัวลำโพง 17 ก.ค.นี้ หลัง รฟท.ไม่อนุญาต|วันนี้ (14 ก.ค.) หลังจากที่การรถไฟแห่งประเทศไทย(รฟท.) ออกมาเปิดเผยว่าไม่อนุญาตให้ กรุงเทพมหานคร (กทม.) ใช้พื้นที่ สถานีรถไฟหัวลำโพงฉายหนัง ในงาน "กรุงเทพกลางแปลง" เนื่องจากหวั่นการแพร่ระบาดของโควิด-19 เพราะเป็นสถานที่ปิด ล่าสุดทาง กทม. ออกมาประกาศยกเลิกการฉายหนัง กรุงเทพกลางแปลง เรื่อง คู่กรรม ในวันที่ 17 ก.ค. 65 ณ สถานีรถไฟหัวลำโพงเป็นที่เรียบร้อยโดย กทม. ระบุว่า หากมีการเปลี่ยนแปลงตารางการฉายหนังเพิ่มเติม กรุงเทพมหานครจะรีบแจ้งให้ทราบอีกครั้ง อย่างไรก็ตาม ตารางการฉายหนัง กรุงเทพกลางแปลง เรื่องอื่น ๆ ยังคงดำเนินการตามปกติ โดยในสัปดาห์นี้ (14-16 ก.ค. 65) จัดขึ้น 2 แห่ง ณ ศูนย์เยาวชนคลองเตย เขตคลองเตย และสวนรถไฟ เขตจตุจักร ดังนี้ศูนย์เยาวชนคลองเตย เขตคลองเตย14 ก.ค. RRR (2565)15 ก.ค. มนต์รักทรานซิสเตอร์ (2544)16 ก.ค. บุญชูผู้น่ารัก (2531)สวนรถไฟ เขตจตุจักร14 ก.ค. 4Kings (2564)15 ก.ค. Portrait of a Lady on Fire (2562)16 ก.ค. สวรรค์มืด (2501)
โฆษกรัฐบาล ฉะ ส.ส. ก้าวไกล ดิสเครดิตนายกฯ ยันไม่ได้สั่งซื้อไอแพด 10 ล้าน|โฆษกรัฐบาล ฉะ ส.ส. ก้าวไกล ดิสเครดิตนายกฯ ยันไม่ได้สั่งซื้อไอแพด 10 ล้าน ลั่น ข้อมูลมั่วมาก จับแพะชนแกะอย่างรุนแรง(14 ก.ค.65) นายธนกร วังบุญคงชนะ โฆษกประจำสำนักนายกรัฐมนตรี กล่าวกรณีที่นายจิรัฏฐ์ ทองสุวรรณ์ ส.ส.ฉะเชิงเทรา พรรคก้าวไกล ในฐานะอนุกรรมาธิการครุภัณฑ์ ไอซีที รัฐวิสาหกิจ และทุนหมุนเวียน ในคณะกรรมาธิการวิสามัญพิจารณาร่าง พระราชบัญญัติงบประมาณรายจ่ายประจำปีงบประมาณ พ.ศ.2566โพสต์เฟซบุ๊ก พาดพิง พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม จัด iPad Pro M1 ตัวท็อปพร้อมอุปกรณ์เสริมให้กับข้าราชการสำนักเลขาธิการนายกรัฐมนตรี (สลน.) 130 เครื่อง เป็นเงิน 10 ล้านบาท จากเงินภาษีประชาชน ว่าเรื่องดังกล่าวไม่เป็นความจริง เป็นการให้ข้อมูลที่บิดเบือน จับแพะชนแกะอย่างรุนแรง นายจิรัฏฐ์เป็นผู้แทนประชาชน เข้ามาทำหน้าที่สำคัญในการพิจารณางบประมาณรายจ่ายของประเทศ แต่กลับไม่ศึกษาข้อมูลให้ดีและยังให้ร้ายผู้อื่น ถือเป็นพฤติกรรมที่แย่มาก ดังนั้นพรรคก้าวไกลและสังคมควรทบทวนบทบาทของนายจิรัฏฐ์เสียใหม่นายธนกรกล่าวว่า การจัดทำของบประมาณรายจ่ายประจำปี เป็นเรื่องของส่วนราชการที่พิจารณาว่าเรื่องใดมีความสำคัญและจำเป็น จากนั้นเสนอของบประมาณผ่านสำนักงบประมาณ แม้จะเป็นงบประมาณของ สลน. แต่นายกฯไม่ได้เป็นผู้เสนอขอหรือจัดงบให้ เพราะทุกอย่างเป็นไปตามกระบวนการทางงบประมาณที่มีคณะกรรมการหลายชุดเป็นผู้พิจารณา“นายจิรัฏฐ์ เอาข้อมูล 2 โครงการ ที่ไม่เกี่ยวข้องกัน มาแต่งเป็นนิทานเรื่องใหม่ โดยโครงการแรกเป็นการขอจัดซื้อเครื่องคอมพิวเตอร์ ALL-IN-ONE จำนวน 138 เครื่อง เพื่อทดแทนของเดิมที่เสื่อมสภาพตามอายุการใช้งาน หรือ 7 ปี ตามหลักเกณฑ์ที่สำนักงบประมาณกำหนดส่วนโครงการที่สอง คือ โครงการจัดทำฐานข้อมูลภารกิจด้านต่างประเทศของนายกฯ ที่มีรายการจัดซื้อแท็บเล็ตพร้อมอุปกรณ์เพียง 6 เครื่องเท่านั้น คิดเป็นค่าขอจัดซื้อคอมพิวเตอร์ (รวมค่าระบบปฏิบัติการ) และแท็บเล็ตรวมทั้ง 2 โครงการ 4.03 ล้านบาท ไม่ใช่ขอจัดซื้อแท็บเล็ตตัวท็อป 10 ล้านบาท ตามที่กล่าวอ้าง ดังนั้นสิ่งที่นายจิรัฐฏ์พูดนั้นจึงเป็นข้อมูลที่มั่วมาก โดยมุ่งหวังจะดิสเครดิตนายกรัฐมนตรีและรัฐบาล แต่ความจริงกลับเป็นเรื่องโกหกพกลม จึงสมควรพิจารณาตัวเองไปทำหน้าที่อื่นเสียดีกว่า” นายธนกรกล่าว
ชัชชาติไม่นอน โผล่เยี่ยมพนักงานเก็บขยะตอนเที่ยงคืน แถมแจกเงาะมื้อดึก|นายชัชชาติ สิทธิพันธุ์ ผู้ว่าราชการกรุงเทพมหานคร เดินทางไปเยี่ยมและให้กำลังใจพนักงานเก็บขยะที่โรงขยะอ่อนนุช เมื่อคืนวันพฤหัสบดี (14 ก.ค.) ต่อเนื่องถึงแรกเช้าวันศุกร์ (15 ก.ค.)ผู้ว่าราชการกรุงเทพมหานครรายนี้ ที่สวมชุดยูนิฟอร์มพนักงานการเก็บขยะ สอบถามสารทุกข์สุขดิบของพนักงาน และถามว่าทำงานมากี่ปี ทั้งยังถามถึงสภาพการทำงานและวิธีการเก็บขยะและการใช้รถเก็บขยะด้วยพนักงานคนหนึ่งเผยว่าช่วงวันหยุดยาวปริมาณขยะจะน้อยกว่าช่วงอื่น เพราะผู้อาศัยในกรุงเทพมหานครเดินทางไปยังจังหวัดอื่นนอกจากนี้ นายชัชชาติยังนำเงาะมาแจกให้กับพนักงานด้วย พร้อมกับถ่ายรูปกับพนักงานและประชาชนที่มาขอถ่ายรูปคู่ชัชชาติ สิทธิพันธุ์ / Facebookต่อมา ผู้ว่าราชการกรุงเทพมหานครขอติดรถเก็บขยะป้ายทะเบียน 67-3313 กรุงเทพมหานคร ไปกับพนักงานที่จะไปเก็บขยะเขตวัฒนากลับบ้านพัก ที่ตั้งอยู๋ในเขตวัฒนา ระหว่างนั้นนายชัชชาติยังมีบทสนทนากับพนักงานขับรถด้วยตลอดเส้นทางการเก็บขยะ นายชัชชาติร่วมลงไปสังเกตการณ์การทำหน้าที่ของพนักงาน ซึ่งประชาชนที่พบเห็นรู้สึกเซอร์ไพรส์และขอถ่ายรูป ซึ่งมีประชาชนคนหนึ่งกล่าวว่า "เป็นผู้ว่าฯ คนแรกที่ลงพื้นที่"การเยี่ยมเยือนประชาชนในเวลากลางดึกดังกล่าวทำให้นายชัชชาติยกเลิกการวิ่งในเช้าวันศุกร์ (15 ก.ค.)พนักงานขับรถเผยว่าจุดที่ขยะเยอะที่สุดคือคอนโดมิเนียม ตามมาด้วยโรงแรม และตลาด ส่วนศูนย์การค้าขยะน้อยเพราะมีระบบขายขยะของตัวเอง ส่วนหมู่บ้านหรือบ้านเดี่ยวขยะไม่มาก มีเพียงถุงเดียวต่อครัวเรือนโดยส่วนมากชัชชาติ สิทธิพันธุ์ / Facebook
เพื่อไทย เผยโปสเตอร์อภิปรายไม่ไว้วางใจ นึกว่าซีรีส์เกาหลี แบบใหม่แบบสับเวอร์|แฟนเพจเฟซบุ๊กของพรรคเพื่อไทยเผยแพร่ภาพโปสเตอร์การอภิปรายไม่ไว้วางใจเมื่อวันศุกร์ (15 ก.ค.) ที่มาในลักษณะคล้ายโปสเตอร์ซีรีส์เกาหลีใต้ภาพดังกล่าวจะเห็นว่าอยู่ในบรรยากาศห้องประชุมและมีกระดานแปะรูปภาพและข้อมูลต่างๆ และมีสมาชิกสภาผู้แทนราษฎร 6 คนปรากฏในโปสเตอร์ดังกล่าวในชุดสูท เรียงจากซ้ายไปขวาดังนี้ส่วนข้อความบนโปสเตอร์ดังกล่าวระบุชื่อการอภิปรายครั้งนี้ว่าเป็น "ยุทธการเด็ดหัวสอยนั่งร้าน" และระบุวันที่อภิปรายไม่ไว้วางใจระหว่าง 19-22 ก.ค. นี้ 
ชัชชาติชวนเที่ยวงาน RoboCup 2022 ดูหุ่นยนต์-โดรน นานทีมาจัดเมืองไทย|นายชัชชาติ สิทธิพันธุ์ ผู้ว่าราชการรกรุงเทพมหานคร ร่วมงานแข่งขันหุ่นยนต์ระดับนานาชาติ RoboCup 2022 ที่ศูนย์นิทรรศการและการประชุมไบเทค เขตบางนา กรุงเทพมหานคร เมื่อวันศุกร์ (15 ก.ค.)ผู้ว่าราชการกรุงเทพมหานครกล่าวเชิญชวนให้ประชาชนทั่วไปมาร่วมงานนี้ เพราะไม่ได้จัดขึ้นที่ประเทศไทยง่ายๆ ซึ่งงานจะจัดขึ้นเป็นวันสุดท้ายในวันเสาร์ (16 ก.ค.) ทั้งยังกล่าวว่าผู้ที่งานร่วมงานจะได้เห็นหุ่นยนต์และระบบอัตโนมัติที่มีประโยชน์ต่อการช่วยชีวิตและความปลอดภัยของคนในเมืองมากมาย และไม่ได้มีเพียงผลงานการประดิษฐ์จากคนไทยเท่านั้น แต่ยังมีผลงานจากทีมนักพัฒนาทั่วโลกมาจัดแสดงและแข่งขันในงานด้วย"คนไทยไม่ค่อยเยอะเนาะ แต่ว่าผมว่าเป็นโอกาสดีนะ ใครมีเวลาว่างก็มาดูหุ่นยนต์" นายชัชชาติ กล่าว"ผมว่ารวมระดับโลกไว้ที่นี่เลย"ก่อนหน้าการกล่าวเชิญชวนดังกล่าว นายชัชชาติเดินชมนิทรรศการและการแสดงผลงานของผู้เข้าร่วมงาน และเมื่อเยี่ยมชมผลานของกลุ่มผู้พัฒนาโดรนดับเพลิง ก็กล่าวชื่นชมและฝากพัฒนาโดรนสำหรับตรวจไฟส่องสว่างทางเท้า เผื่อว่าอาจมีโอกาสได้นำมาใช้กับกรุงเทพมหานครและเมืองอื่นๆ ในอนาคตต่อมานายชัชชาติชมซุ้มขององค์กรและบริษัทที่เข้าร่วมงาน และพูดคุยกับทีมงานจากองค์กรหนึ่ง ที่พัฒนาระบบอัตโนมัติมาใช้ในโรงงานควบคู่ไปกับการพัฒนาทักษะบุคลากรให้รองรับงานในอนาคตระหว่างบทสนทนาดังกล่าว นายชัชชาติกล่าวชื่นชมว่าทีมมีทักษะดีมาก และอยากให้หาสมดุลของการพัฒนาระบบอัตโนมัติด้วย เพื่อไม่ให้เกิดผลกระทบต่อการจ้างแรงงานคนมากนักการเยี่ยมชมงานแข่งขันหุ่นยนต์ครั้งนี้ มีผู้ร่วมงานและอาสาสมัครขอถ่ายรูปทั้งแบบคู่และแบบกลุ่มกับผู้ว่าราชการกรุงเทพมหานครจำนวนมากไม่ใช่แค่นั้น ยังมีผู้ร่วมงานชาวต่างชาติมาพูดคุยและมอบของที่ระลึกให้กับนายชัชชาติด้วย
“ชัชชาติ” ลุยวัดคลองเตยนอกแก้น้ำท่วม ฝรั่งเข้ามาชม เป็นผู้ว่าฯ คนแรกที่ทำงานได้ดี|ชัชชาติ ชี้จุดน้ำท่วมวัดคลองเตยนอก เหตุสร้างเขื่อนกั้นไม่แล้วเสร็จ เร่งแก้ไขชั่วคราวไปก่อน ฝรั่งปั่นจักรยานมาชม เป็นผู้ว่าฯ คนแรกที่ทำหน้าที่ได้อย่างดี วันนี้ (15 ก.ค. 65) นายชัชชาติ สิทธิพันธุ์ ผู้ว่าราชการกรุงเทพมหานคร ลงพื้นที่สำรวจปัญหาน้ำท่วมหลังจากที่ชาวบ้านได้มีการแจ้งปัญหาเข้ามา ณ วัดคลองเตยนอก เขตคลองเตย กรุงเทพมหานครนายชัชชาติ กล่าวว่า ปัญหาน้ำท่วมของ กทม. นั้นมีอยู่ 4 อย่างคือ 1.น้ำฝนที่ตกลงมาเยอะ จนระบายไม่ทัน 2.น้ำเหนือที่ไหลมาจากแม่น้ำ 3.น้ำทุ่งคือน้ำที่มาตามทุ่ง เช่นมาจากรังสิต สุดท้ายคือ 4.น้ำทะเลหนุน ซึ่งเขื่อนกั้นน้ำคือน้ำทะเลหนุน หากส่วนไหนมีท่อที่ไม่ได้อุดน้ำก็จะเอ่อล้นเข้ามาสำหรับโครงการสร้างเขื่อนเป็นโครงการของสำนักระบายน้ำ กทม. ซึ่งตนได้พบกับจุดต้นเหตุของน้ำท่วมแล้ว สาเหตุของน้ำท่วมส่วนหนึ่งมาจากการทำเขื่อน เพราะเขื่อนจะต้องมีท่อที่คอยระบายน้ำเข้าออกและจะต้องมีวาล์วเปิด-ปิดหากน้ำในแม่น้ำขึ้นก็ปิดวาล์ว น้ำก็จะไม่ลอดท่อเข้ามาในบริเวณวัดและชุมชน หากน้ำในแม่น้ำลง ก็เปิดวาล์วให้น้ำไหลออก ซึ่งตอนนี้กำลังก่อสร้างอยู่ ยังไม่แล้วเสร็จ ต้องดูว่าจะทำวาล์วก่อนได้ไหม หรือจะอุดท่อเพื่อเป็นการแก้ปัญหาชั่วคราวไปก่อน โดยจะเร่งให้สำนักระบายน้ำมาดำเนินการโดยเร็วขณะเดียวกัน ระหว่างนายชัชชาติ ปฏิบัติภารกิจก็ได้มีชาวต่างชาติปั่นจักรยานมาทักทายว่านายชัชชาติเป็นผู้ว่าฯ คนแรกที่ทำหน้าที่ได้อย่างดี ซึ่งนายชัชชาติก็ยิ้ม พร้อมบอกผู้สื่อข่าวว่า “ความเห็นของเขาจะได้มุมมองที่แตกต่าง เพราะเขาคือคนที่มาเยือน และมีคนชมดีกว่ามีคนด่า”
อนุทิน บินด่วนเยี่ยมเพื่อนรัก แม่ทัพภาค 4 หลัง ฮ.ตก กระดูกเชิงกรานหัก ต้องผ่าตัด|อนุทิน บินด่วนด้วยเครื่องบินส่วนตัว เยี่ยมเพื่อนรัก พล.ท.เกรียงไกร ศรีรักษ์ แม่ทัพภาคที่ 4 หลังเกิดอุบัติเหตุ ฮ.ตก ล่าสุดปลอดภัยแล้ว(15 ก.ค.65) นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ได้บินด่วนด้วยเครื่องบินส่วนตัว ลงหาดใหญ่ เพื่อเข้าเยี่ยม พล.ท.เกรียงไกร ศรีรักษ์ แม่ทัพภาคที่ 4 ที่โรงพยาบาล มอ. หาดใหญ่ หลังเกิดเหตุเฮลิคอปเตอร์ทหารสังกัด กองทัพภาคที่ 4 ตกที่บ้านคลองยอ ต.วังใหญ่ อ.เทพา จ.สงขลา เมื่อช่วงเช้าที่ผ่านมาพร้อมเปิดเผยว่า เบื้องต้นแพทย์รายงานว่า พลโทเกรียงไกร กระดูกเชิงกรานหัก มีเสียเลือด แต่ถึงโรงพยาบาลทัน ตอนนี้เข้าห้องผ่าตัดแล้วล่าสุด นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข เปิดเผยความคืบหน้าอาการของ พล.ท.เกรียงไกร ศรีรักษ์ เแทัพภาคที่ 4 ว่า พล.ท.เกรียงไกร ผ่าตัดเสร็จเรียบร้อยดี พ้นขีดอันตรายแล้ว แต่แพทย์ยังให้ใส่เครื่องช่วยหายใจอยู่ อีกสักพักใหญ่ ๆ จึงจะฟื้น ถือว่าเป็นการผ่าตัดใหญ่พอสมควร ส่วนตนเองคืนนี้จะนอนค้างที่ อ.หาดใหญ่ เพื่อรอเยี่ยม พล.ท.เกรียงไกร อีกครั้ง ทั้งนี้ นายอนุทินได้เขียนข้อความให้กำลังใจ พล.ท.เกรียงไกรระบุว่า “ได้รับทราบข่าวแล้วจึงรีบมาเยี่ยมพี่เกรียงทันที ทุกๆ คนมีความเป็นห่วงมาก แต่ก็เชื่อมั่นว่าพี่เกรียงจะต้องปลอดภัยครับ หายเร็วๆ นะครับ” (ลงชื่อ อนุทิน ชาญวีรกูล หนู วปอ.61)
คนงง! สูตร ส.ส. ค้านหาร 500 มองพรรครัฐบาลอยากอยู่ต่อ|นิด้าโพล คนส่วนใหญ่ไม่เข้าใจสูตรคำนวณ ส.ส.ค้านหาร 500 มองพรรครัฐบาลอยากอยู่ต่อสถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน เรื่อง “ประชาชนเข้าใจประเด็นหาร 100 หรือหาร 500 หรือไม่” ทำการสำรวจระหว่างวันที่ 11-13 กรกฎาคม 2565 จากประชาชนที่มีอายุ 18 ปีขึ้นไปทุกอาชีพทั่วประเทศจำนวน 1,312 หน่วยตัวอย่าง เกี่ยวกับความเข้าใจต่อร่างกฎหมายการเลือกตั้ง ส.ส. ในประเด็นสูตรคำนวณ ส.ส. บัญชีรายชื่อ หาร 100 หรือหาร 500 พบว่า ประชาชน ร้อยละ 62.35 ระบุว่า ไม่เข้าใจเลย รองลงมา ร้อยละ 21.11 ระบุว่า ไม่ค่อยเข้าใจ ร้อยละ 11.74 ระบุว่า ค่อนข้างเข้าใจ และร้อยละ 4.80 ระบุว่า เข้าใจมากเมื่อถามประชาชนที่เข้าใจมากและค่อนข้างเข้าใจ (จำนวน 217 หน่วยตัวอย่าง) เกี่ยวกับความคิดเห็นต่อมติที่ประชุมรัฐสภา ในการใช้สูตรคำนวณ ส.ส. บัญชีรายชื่อ หาร 500 พบว่า ประชาชน ร้อยละ 36.41 ระบุว่า ไม่เห็นด้วยเลย รองลงมา ร้อยละ 30.41 ระบุว่า ค่อนข้างเห็นด้วย และร้อยละ 16.59 ระบุว่า เห็นด้วยมาก และไม่ค่อยเห็นด้วย ในสัดส่วนที่เท่ากันด้านเหตุผลสำคัญที่ทำให้ที่ประชุมรัฐสภาลงมติ ในการใช้สูตรคำนวณ ส.ส. บัญชีรายชื่อ หาร 500 พบว่า ประชาชนที่เข้าใจมากและค่อนข้างเข้าใจ (จำนวน 217 หน่วยตัวอย่าง) ร้อยละ 28.11 ระบุว่า ต้องการให้ทุกคะแนนที่ประชาชนไปใช้สิทธิมีความหมาย รองลงมา ร้อยละ 23.96 ระบุว่า พรรคร่วมรัฐบาลปัจจุบันต้องการคงอยู่ต่อไปหลังการเลือกตั้งครั้งหน้า ร้อยละ 20.28 ระบุว่า ต้องการให้โอกาสพรรคเล็กได้มี ส.ส. ในสภา ร้อยละ 17.97 ระบุว่า ต้องการป้องกันไม่ให้มีพรรคการเมืองใดชนะการเลือกตั้งแบบแลนด์สไลด์ และร้อยละ 9.68 ระบุว่า เป็นการแลกเปลี่ยนกับการโหวตสนับสนุนนายกรัฐมนตรีและรัฐมนตรีในการอภิปรายไม่ไว้วางใจที่กำลังจะเกิดขึ้นท้ายที่สุดเมื่อถามถึงความคิดเห็นของประชาชนต่อการมี ส.ส. แบบแบ่งเขต และ ส.ส. แบบบัญชีรายชื่อ พบว่า ประชาชน ร้อยละ 58.39 ระบุว่า ควรมีทั้ง ส.ส. แบบแบ่งเขต และ ส.ส. แบบบัญชีรายชื่อ รองลงมา ร้อยละ 33.38 ระบุว่า ควรมีแต่ ส.ส. แบบแบ่งเขต และร้อยละ 8.23 ระบุว่า ควรมีแต่ ส.ส. แบบบัญชีรายชื่อ
เพิ่มสลากดิจิทัลเป็น 7.1 ล้านใบแล้ว ปรับรูปแบบเริ่มวันนี้|“รัชดา” เผยเพิ่มสลากดิจิทัลเป็น 7.1 ล้านใบแล้ว ปรับรูปแบบงวด 1 ส.ค. ป้องกันหวยทิพย์ เริ่มวันนี้ นางสาวรัชดา ธนาดิเรก รองโฆษกประจำสำนักนายกรัฐมนตรี กล่าวถึงการดำเนินการตามข้อสั่งการพล.อ.ประยุทธ์ จันทร์โอชา นายกรัฐมนตรี ที่ให้ทุกหน่วยงานร่วมกันบูรณาการในการแก้ไขปัญหาการจำหน่ายสลากกินแบ่งรัฐบาลเกินราคา ซึ่งในส่วนของการดำเนินการจำหน่ายสลากดิจิทัลราคา 80 บาท ถือว่าประสบความสำเร็จอย่างมาก โดยในงวดประจำวันที่ 1 ส.ค.65 นี้ สำนักงานสลากกินแบ่งรัฐบาลจะจำหน่ายสลากเพิ่มเป็น 7,167,500 ใบ เพิ่มจากเดิมที่มี 5.1 ล้านใบ เพื่อให้สอดคล้องกับปริมาณความต้องของผู้ซื้อ จะเปิดจำหน่ายสลากผ่านแอพพลิเคชันเป๋าตัง ตั้งแต่ 6 โมงเช้า ของวันที่ 17 ก.ค.65 เป็นต้นไป ทั้งนี้งวดที่ผ่านมามีการจำหน่ายสลากหมดในเวลาไม่ถึง 2 วันและพบว่า สลากจำนวน 5 ล้านกว่าใบนั้น มาจากผู้ซื้อประมาณ 9 แสนคน เฉลี่ยคนหนึ่งซื้อ 5-6 ใบ และไม่ปรากฏการซื้อแบบกระจุกตัวจนผิดสังเกต อีกทั้งไม่พบผู้ค้ารายใหญ่ขายสลากดิจิทัล มีเพียงรายย่อยที่โพสต์ขายเกินราคา 80 บาท ซึ่งเจ้าหน้าที่ตำรวจก็ได้จับกุมดำเนินคดีแล้ว ซึ่งในเดือน ส.ค.นี้ กองสลากได้เพิ่มจุดจำหน่าย “โครงการสลาก 80” จากที่มีอยู่ขณะนี้ 754 จุดทั่วประเทศ เป็น 1,077 จุดนางสาวรัชดา ระบุว่า กองสลากฝากเตือนประชาชน อย่าซื้อสิทธิสลากดิจิทัลต่อจากผู้อื่น เพราะในระบบการจำหน่ายสลากดิจิทัลจะบันทึกชื่อผู้ซื้อไว้อย่างชัดเจน สลากจึงเป็นกรรมสิทธิของผู้ซื้อที่เป็นเจ้าของบัญชีแอปเป๋าตังเท่านั้น ดังนั้นเมื่อถูกรางวัล เงินรางวัลจะโอนเข้าบัญชีผู้ซื้อ ไม่สามารถโอนสิทธิเปลี่ยนมือการขึ้นรางวัลไปให้บุคคลอื่นได้ หรือกรณีมารับสลากฯที่สำนักงานก็จะต้องใช้ชื่อผู้ซื้อยืนยันตัวตนในการมารับสลาก ดังนั้นหากใครหลงเชื่อซื้อสลากดิจิทัลที่มีการนำมาประกาศขายต่อ หากถูกรางวัลอาจเกิดปัญหาตามมาได้ ส่วนกรณี “สลากทิพย์” หรือการนำรูปภาพสลากไปโพสต์จำหน่าย โดยปกปิดสาระสำคัญบนใบสลาก ทำให้ไม่สามารถตรวจสอบได้ว่า เป็นสลากที่ถูกนำไปวนขายหลายทอด โดยไม่มีสลากจริง รวมถึงการปลอมแปลงตัวเลขไปหลอกขาย ซึ่งสำนักงานสลากฯได้เร่งแก้ไขปัญหาดังกล่าวโดยสลากงวดวันที่ 1 ส.ค. 65 เป็นต้นไป จะมีการปรับรูปแบบ กล่าวคือ ข้อมูลบนใบสลากจากเดิม “ชุดที่” จะอยู่ใต้ “งวดวันที่” ปรับเปลี่ยนเป็น พิมพ์หมายเลข “ชุดที่” เพิ่ม โดยพิมพ์ทับลงบน “งวดวันที่” ซึ่งจะทำให้เห็นเลขชุดได้อย่างชัดเจน ในตำแหน่งเดียวกับงวดวันที่ ซึ่งเป็นส่วนที่ผู้โพสต์ขายจะต้องเปิดเผยให้ผู้ซื้อเห็นได้อย่างชัดเจนอยู่แล้ว นอกเหนือจากหมายเลขบนใบสลาก เมื่อผู้ซื้อสลากทราบหมายเลขชุดก็จะสามารถตรวจสอบได้ว่า สลากฉบับนั้นๆ ได้ถูกนำไปขายที่อื่นด้วยหรือไม่ นอกจากนี้ยังเป็นการป้องกันการปลอมแปลงบนใบสลากแล้วนำไปหลอกขายให้กับประชาชนอีกด้วย
พท.ขอค้านนโยบายชาวต่างชาติซื้อที่ดินไทย ทำคนในประเทศหมดโอกาส|เพื่อไทย ขอค้านนโยบายชาวต่างชาติซื้อที่ดินไทยได้ทำคนในประเทศหมดโอกาส ชี้มี80%ที่ยังไม่มีเป็นของตัวเอง บอก”ประยุทธ”บริหารแบบสะเปะสะปะ เศรษฐกิจไทยคงเจ๊งแน่นอนน.ส.จุฑาพร เกตุราทร ว่าที่ผู้สมัคร ส.ส. กทม. เขตบางรัก พรรคเพื่อไทย กล่าวถึงนโยบายของรัฐบาลที่จะให้ชาวต่างประเทศซื้อที่ดินในประเทศไทยได้ในจำนวนไม่เกิน 1 ไร่ โดยต้องนำเงินมาลงทุนไม่ต่ำกว่า 40 ล้านบาท และต้องคงการลงทุนไว้ไม่น้อยกว่า 3 ปีในธุรกิจหรือกิจการประเภทที่กำหนด ว่า พรรคเพื่อไทยขอคัดค้านนโยบายดังกล่าว เพราะคนไทยเองประมาณ 80% ยังไม่มีที่ดินเป็นของตนเอง ซึ่งหากให้ต่างชาติเข้าซื้อที่ดินได้ ก็จะยิ่งทำให้คนไทยหมดโอกาสที่จะเป็นเจ้าของที่ดินมากขึ้นดังนั้น ในภาวะเศรษฐกิจที่ย่ำแย่ คนไทยไม่มีเงินและไม่มีรายได้ ความเข้มแข็งทางการเงินของคนไทยอ่อนแอ แต่พลเอกประยุทธ์จะอนุญาตให้ต่างชาติมาซื้อที่ดินไทย จะทำให้คนไทยจำเป็นต้องขายที่ดินให้ต่างชาติในราคาถูกและเสียเปรียบต่างชาติ ดังนั้น เรื่องนี้ควรต้องยกเลิกไป จนกว่าเศรษฐกิจจะดีขึ้น และ รายได้ต่อหัวของคนไทยพุ่งสูงกว่านี้มากค่อยกลับมาคิดกันใหม่ นอกจากนี้ ยังคัดค้านการเก็บภาษีหุ้น เพราะการส่งเสริมตลาดหุ้นให้พัฒนาขึ้นไปยังจำเป็น อีกทั้งยังต้องใช้ตลาดหุ้นในการระดมทุนสำหรับพัฒนาธุรกิจเทคโนโลยีขนาดใหญ่ที่จะต้องพัฒนาให้เกิดขึ้นในประเทศไทยเป็นจำนวนมาก ซึ่งถ้าหากพรรคเพื่อไทยเป็นรัฐบาลจะต้องเร่งส่งเสริมธุรกิจด้านนี้ให้เกิดขึ้นโดยเร็ว จะเป็นการสร้างงาน และจะมีการจ้างงานที่มีรายได้สูง ซึ่งจะเพิ่มจีดีพีให้ประเทศไทยได้อย่างรวดเร็ว และจะทำให้หนี้ต่างๆของไทยต่อจีดีพีลดลงได้จากความผิดพลาดในตลอด 8 ปีที่ผ่านมา หากพล.อ.ประยุทธ์ จันทร์โอชา นายกรัฐมนตรี ยังไม่มีความรู้ และยังบริหารแบบสะเปะสะปะแบบที่เป็นอยู่ เศรษฐกิจไทยคงเจ๊งแน่นอน และจะพังทลายในทุกระดับรายได้ ทั้งนี้ อยากให้มั่นใจว่าพรรคเพื่อไทยมีความพร้อมในทุกด้านโดยเฉพาะเรื่องเศรษฐกิจที่จะเข้ามาแก้ไขปัญหาปากท้องให้พี่น้องประชาชน และขอให้เลือกพรรคเพื่อไทยกันมากๆ เพื่อจะได้เข้าไปแก้ปัญหาของพี่น้องประชาชนได้
คกก.ยาเสพติด UN ลงมติรับทราบ ถอนกัญชาออกจากยาเสพติดแล้ว|“ปานเทพ” เผย คณะกรรมการยาเสพติด“องค์การสหประชาชาติ” ลงมติรับทราบคุณประโยชน์ในการบำบัดรักษา ถอน “กัญชา”ออกจากบัญชียาเสพติดแล้วนายปานเทพ พัวพงษ์พันธ์ โฆษกและกรรมาธิการคณะกรรมาธิการวิสามัญ พิจารณา ร่าง พ.ร.บ. กัญชา กัญชง พ.ศ. โพสต์ข้อความผ่านเฟซบุ๊กส่วนตัวว่า เนื่องด้วยมีความเห็นจากประชาชนจำนวนหนึ่งเข้าใจผิดจนมีข้อสงสัยว่า ความเห็นชอบเป็นเอกฉันท์ของสมาชิกรัฐสภาในการถอดกัญชาออกจากประมวลกฎหมายยาเสพติดก็ดี หรือการที่คณะกรรมการยาเสพติด และคณะกรรมการป้องกันและปราบปรามยาเสพติดลงมติถอดกัญชา (ซึ่งรวมถึง ช่อดอก) ออกจากบัญชียาเสพติดให้โทษ และคงเหลือเอาไว้เฉพาะ “สารสกัด” ที่มี THC (สารที่ทำให้เมา) เกินกว่าร้อยละ 0.2 ของน้ำหนักเป็นยาเสพติดต่อไป แต่ยังคงให้ใช้ประโยชน์ทางการแพทย์และทางวิทยาศาสตร์ก็ดีนั้น เป็นการดำเนินการตามอำเภอใจหรือไม่ และไม่เป็นที่ยอมรับขององค์การสหประชาชาติหรือไม่เนื่องจากความสับสนในเรื่องดังกล่าวยังอยู่จนถึงปัจจุบันซึ่งในความเป็นจริงแล้ว นโยบายกัญชาของประเทศไทยได้ดำเนินตามมติ คณะกรรมการผู้เชี่ยวชาญยาเสพติด ขององค์การอนามัยโลก และสอดคล้องไปกับมติเสียงข้างมากของคณะกรรมการยาเสพติดองค์การสหประชาชาติ ซึ่งคณะกรรมการผู้เชี่ยวชาญยาเสพติดขององค์การอนามัยโลกหรือ Expert Committee on Drug Dependence (ECDD) ได้มีการจัดประชุมครั้งที่ 41 ระหว่างวันที่ 12-16 พ.ย.61 ลงเห็นสมควรให้องค์การสหประชาชาติให้ถอดกัญชาออกจากบัญชียาเสพติด ซึ่งย่อมแสดงให้เห็นว่าองค์การอนามัยโลก ซึ่งเป็นองค์กรด้านสุขภาพ เห็นประโยชน์ของกัญชามากกว่าโทษ โดย ดร. ทีโดรส อัดฮานอม กีบรีเยซุส ผู้อำนวยการใหญ่องค์การอนามัยโลก ได้ทำหนังสือถึงนายอังตอนียู กูแตรึช เลขาธิการสหประชาชาติ เมื่อวันที่ 24 ม.ค.62สำหรับการลงคะแนนเสียงของประเทศที่ “เห็นด้วย” กับมติประวัติศาสตร์ปลดล็อก “ช่อดอก” และ “ยางกัญชา” ออกจากยาเสพติด จำนวน 27 ประเทศ ได้แก่ ออสเตรเลีย ออสเตรีย เบลเยี่ยม แคนนาดา โคลัมเบีย โครเอเชีย สาธารณรัฐเช็ค เอควาดอร์ เอลซาวาดอร์ ฝรั่งเศส เยอรมนี อินเดีย อิตาลี จาไมก้า เม็กซิโก โมรอคโค เนปาล เนเธอร์แลนด์ โปแลนด์ แอฟริกาใต้ สเปน สวีเดน สวิสเซอร์แลนด์ “ประเทศไทย” สหราชอาณาจักร อุรุกวัย สหรัฐอเมริกา สำหรับการลงคะแนนเสียงประเทศที่ “ไม่เห็นด้วย” กับปลดล็อก “ช่อดอก” และ “ยางกัญชา” ออกจากยาเสพติด จำนวน 25 ประเทศ ได้แก่ อัฟกานิสถาน อัลจีเรีย แองโกลา บาห์เรน บราซิล บูร์กินาฟาโซ ชิลี สาธารณรัฐประชาชนจีน ไอเวอรี่โคสต์ คิวบา ฮังการี อิรัก ญี่ปุ่น คาคัซสถาน เคนยา คีร์กีซสถาน ลิเบีย ไนจีเรีย ปากีสถาน เปรู รัสเซีย โตโก ตุรกี เติร์กมินิสถานอย่างไรก็ตามข้อเสนออื่นๆที่องค์การอนามัยโลกเสนอต่อองค์การสหประชาชาติเมื่อวันที่ 24 ม.ค.62 นั้น ที่ประชุมคณะกรรมการยาเสพติด องค์การสหประชาชาติ เมื่อวันที่ 2 ธ.ค.63 ลงมติไม่ผ่านความเห็นชอบด้วยเสียงข้างมาก หรือไม่เสนอลงมติทั้งสิ้น อันมีผลทำให้ “ช่อดอกกัญชา” และ “ยางจากช่อดอกกัญชา” เท่านั้นที่ไม่เป็นยาเสพติด และเนื่องจากทั้ง กัญชา ยางกัญชา ไม่ได้อยู่ในประเภทยาเสพติดประเภทใดๆ ตามมติคณะกรรมการยาเสพติดขององค์การสหประชาชาติแล้ว นโยบายด้านกัญชาจึงขึ้นอยู่กับนโยบายของแต่ละประเทศที่จะไปกำหนดมาตรการเพื่อความเหมาะสมกับบริบทของแต่ละประเทศต่อไปดังนั้น การดำเนินการของประเทศไทยที่ได้ถอดกัญชาออกจากยาเสพติด และกำลังอยู่ระหว่างดำเนินการร่างกฎหมายพ.ร.บ.กัญชา กัญชง ที่ดำเนินการอยู่ในขณะนี้ จึงไม่ได้ขัดหรือแย้งต่อมติคณะกรรมการยาเสพติดเสียงข้างมากขององค์การสหประชาชาติแต่ประการใด
“วัชระ” แฉหลักฐานบริษัทรับเหมายอมรับ น้ำท่วมอาคารรัฐสภา ย้อนแย้งคำแถลงสภาฯ|“วัชระ” เผยหลักฐานบริษัทรับเหมายอมรับน้ำท่วมอาคารรัฐสภาสร้างความเสียหายเพียบย้อนแย้งคำแถลงสภาฯ ส่อยกค่าปรับให้อีกเกือบ 7 พันล้านบาทจากกรณีที่นายวัชระ เพชรทอง อดีต ส.ส.พรรคประชาธิปัตย์ เปิดเผยเรื่องน้ำท่วมอาคารรัฐสภาเมื่อวันที่ 1 ก.ค.65 ตามภาพที่ข้าราชการชมรมต่อต้านทุจริต strong ส.ผ. ส่งมาให้ ต่อมาทางสำนักงานเลขาธิการสภาผู้แทนราษฎรออกจดหมายข่าวชี้แจงว่าไม่มีอะไรเสียหาย ทั้งๆ ที่ฝ้าเพดานอลูมิเนียมน้ำหนัก 10-20 กก. หล่นจากเพดานติดพื้นที่จัดนิทรรศการ 90 ปีรัฐสภาถึง 2 แผ่น แต่สำนักงานสภาฯ กลับปกปิดข้อเท็จจริงนั้น ล่าสุด นายวัชระ กล่าวว่า ได้รับเอกสารจากสภาฯ ซึ่งเป็นหนังสือของบริษัทรับเหมาสภา ลงวันที่ 8 ก.ค.65 เรื่อง รายงานน้ำฝนไหลลงบริเวณโซน C ชั้น B1-B2 มีรายละเอียดดังนี้ตามที่บริษัทได้รับความไว้วางใจจากสำนักงานเลขาธิการสภาผู้แทนราษฎร ให้เป็นผู้รับจ้างก่อสร้างอาคารรัฐสภาแห่งใหม่ พร้อมอาคารประกอบ ตามรายละเอียดในสัญญาที่อ้างถึงนั้น เนื่องด้วยวันศุกร์ที่ 1 ก.ค.65 มีพายุฝนตกบริเวณอาคารรัฐสภาแห่งใหม่ โดยฝนที่ตกนั้นมีปริมาณมากและสะสมอยู่ตรงบริเวณลานอนุสาวรีย์ชั้น 1 จึงทำให้น้ำไหลลงบริเวณชั้น B1 – B2  เกิดความเสียหายเป็นพื้นที่กว้าง โดยทางบริษัทได้จัดทำคันคอนกรีตกั้นน้ำที่มีความสูง 15 ซม. เพิ่มเติมให้เพื่อป้องกันไม่ให้น้ำฝนไหลลงไป ซึ่งเป็นการแก้ไขปัญหาเฉพาะหน้าให้กับทางสำนักงานเลขาธิการสภาผู้แทนราษฎร จากคำชี้แจงของบริษัทข้างต้นนั้นนายวัชระ กล่าวว่า มีความขัดแย้งกับคำแถลงของสำนักงานเลขาธิการสภาผู้แทนราษฎรอย่างชัดเจน ดังนั้น ตนจะได้ส่งสำเนาหนังสือนี้ทั้ง 43 หน้า แจ้งให้นายชวน หลีกภัย ประธานรัฐสภาและประธานสภาผู้แทนราษฎร ให้สอบสวนเลขาธิการสภาผู้แทนราษฎรว่าเหตุใดจึงปกปิดข้อเท็จจริงต่อสาธารณชน งบก่อสร้างสภาฯสูงถึง 12,280 ล้านบาท แต่ต้องสร้างเขื่อนคอนกรีตกันน้ำท่วมสูง 15 ซม.และ 30 ซม. ตามลำดับ บันไดหนีไฟทุกช่องทางกลายเป็นบันไดน้ำตก นี่หรือสภาหมื่นล้านของประเทศไทยทั้งนี้ นายวัชระ กล่าวว่า นับตั้งแต่เซ็นสัญญาก่อสร้างเมื่อวันที่ 30 เม.ย.56 สัญญาก่อสร้าง 900 วัน ได้รับการขยายสัญญา 4 ครั้ง 1,864 วัน ครบกำหนดเมื่อวันที่ 31 ธ.ค.63จึงผิดสัญญาก่อสร้างแล้ว 562 วัน ค่าปรับวันละ 12,280,000 บาท คิดเป็นเงินค่าปรับทั้งสิ้น 6,901,360,000 บาท แต่มีข่าวว่าจะปรับ 0 บาท นับถึงวันนี้ 3,365 วัน การก่อสร้างก็ยังไม่แล้วเสร็จ ซึ่งก่อนหน้านี้บริษัทก่อสร้างได้ฟ้องสำนักงานเลขาธิการสภาผู้แทนราษฎรต่อศาลปกครองกลาง คดีหมายเลขดำที่ 961/2563 เมื่อวันที่ 17 เม.ย.63 เรียกค่าเสียหาย 1,590 ล้านบาท ปมสภาส่งมอบพื้นที่ก่อสร้างล่าช้า และเมื่อวันที่ 1 ก.ค.65 ได้ทำหนังสือส่งมอบงานแล้วเสร็จ 100% และคณะกรรมการตรวจการจ้างฯได้ประชุมในวันที่ 4 ก.ค.65 มีผู้ยื่นหนังสือคัดค้านคณะกรรมการตรวจการจ้างฯ จึงมติเอกฉันท์ไม่รับมอบงานจากบริษัทก่อสร้างที่ยังสร้างสภาไม่แล้วเสร็จและถึงตอนนี้ก็ยังสร้างไม่เสร็จ 100% ตามสัญญา
“สนธิรัตน์” เตือน เตรียมรับมือค่าไฟฟ้า-ค่าเงินบาท กระทบปากท้อง|“สนธิรัตน์” บอก รัฐเตรียมการรับมือผลกระทบค่าไฟฟ้า-ค่าเงินบาทต่อประชาชน ห่วงติดกับดักระเบิดระลอกใหม่นายสนธิรัตน์ สนธิจิรวงศ์เลขาธิการพรรคสร้างอนาคตไทย และอดีต รัฐมนตรีว่าการกระทรวงพลังงาน โพสต์เฟสบุ๊คถึงสถานการณ์ค่าครองชีพที่สูงขึ้น โดยระบุว่า ค่าไฟ และค่าเงินบาท เป็น 2 เรื่องกระทบปากท้องที่ต้องจับตา สัปดาห์ก่อนตนสำรวจข้อมูลเรื่องสถานการณ์ค่าครองชีพที่เพิ่มสูงขึ้นจะเห็นว่าส่งผลกระทบต่อพวกเราเต็ม ๆ โดยสัปดาห์นี้มีอีก 2 เรื่องที่ขอพูดถึงเพราะถือเป็น “ระเบิดเวลาปัญหาปากท้อง” ลูกต่อไป คือ ค่าไฟฟ้า (ค่าเอฟที FT) ที่กำลังเตรียมจะเพิ่มขึ้นเป็นเฉลี่ยหน่วยละ 5 บาท ในงวดเดือนก.ย.– ธ.ค.ที่จะถึงนี้ ต้องเตรียมรับมือกับค่าไฟที่เพิ่มขึ้น ซึ่งล่าสุดมีข้อมูลขีดสามารถในการส่งก๊าซของแหล่งบงกชเหนือ หรือ GBN ว่าลดลงจากเดิม 500 เหลือ 385 ล้านลูกบาศก์ฟุตต่อวัน (ช่วง 29 มิ.ย. – 16 ก.ค. 65) ซึ่งความสามารถที่ลดลงนี้อาจจะมีผลต่อการผลิตไฟฟ้าซึ่งตนขออธิบายว่า ก๊าซธรรมชาติถูกนำไปใช้ในการผลิตไฟฟ้าเป็นหลัก โดยมีสัดส่วนการใช้ถึง 60 เปอร์เซ็นต์ และที่เหลือเป็นการใช้ในภาคอุตสาหกรรม โรงแยกก๊าซ NGV และอื่นๆ โดยปัจจุบันความสามารถในการผลิตเราเทียบกับช่วงปีก่อนเหลือเพียงแค่ 65% ลดลงกว่า 20.6%ในการผลิตก๊าซธรรมชาติเพื่อใช้เองขณะที่สัดส่วนการนำเข้าเพิ่มขึ้น 3.8% โดยมีสัดส่วนอยู่ที่ 35 เปอร์เซ็นต์ ด้วยค่าก๊าซที่ตลาดโลกมีราคาแพงเราต้องนำเข้า ปัจจุบันแบ่งเป็นการนำเข้าจากเมียนมาร์ 17% จากแหล่งยาดานา ซอติกา และเยตากุน และอีก 18 เปอร์เซ็นต์ คือนำเข้า LNG จากประเทศผู้ผลิตอื่น ๆ ซึ่งในอนาคตการนำเข้าในสัดส่วนนี้จะเพิ่มมากขึ้น และแน่นอนว่ายิ่งความสามารถการผลิตเรามีแนวโน้มลดลงเรื่อย ๆ เราก็จำเป็นต้องพึ่งการนำเข้าที่มากขึ้น และแน่นอนว่าต้องแลกมาด้วยต้นทุนด้านการแปรสภาพ LNG ให้เป็นก๊าซธรรมชาติและค่าใช้จ่ายอื่นๆ เช่น ค่าขนส่งนายสนธิรัตน์ ระบุว่า ในส่วนของการนำเข้าทั้งจากเมียนมาร์ และ LNG จากผู้ผลิตเป็นการจัดซื้อโดยจ่ายเป็นเงินสกุล USD (ดอลลาร์สหรัฐ) และยิ่งค่าเงินบาทยิ่งอ่อนมากเท่าไหร่ นั่นหมายความว่า ราคาก๊าซจะเพิ่มสูงขึ้นตามไปด้วย นี่จึงเป็นอีกเรื่องที่ต้องให้ความสนใจในเรื่องค่าเงินบาท ค่าเงินบาท ล่าสุดเมื่อวันที่ 16 ก.ค. เงินบาทอ่อนค่าไปที่ 36.73 บาทต่อ 1 USD อ่อนค่าสูงสุดในรอบ 15 ปี และมีแนวโน้มผันผวน และมีความเสี่ยงที่จะอ่อนค่าลงอีกจากการขึ้นดอกเบี้ยของธนาคารกลางสหรัฐ (FED) และมีผลต่อการแข็งค่าของ USD และความกังวลสถานการณ์โควิดในประเทศจีน อย่างไรก็ตาม ความกังวลเรื่องค่าเงิน และสถานการณ์เหล่านี้ยังไม่จบง่าย ๆ เราคงจะได้เห็นสถานการณ์ที่ยาวต่อจากนี้ ทั้งความขัดแย้งรัสเซีย ยูเครนที่ทอดระยะเวลาออกไป ปัญหาเงินเฟ้อ และการเพิ่มดอกเบี้ยของ FED ซึ่งมีแนวโน้มปรับขึ้นอัตราดอกเบี้ยเป็น 1 เปอร์เซ็นต์ ในการประชุมช่วงปลายเดือนนี้สำหรับค่าเงินที่อ่อนลงแม้จะเป็นความโชคดี และเอื้อต่อการส่งออกในบ้านเราที่มากขึ้น แต่ถึงอย่างไร ก็เป็นผลกระทบในเชิงลบสำหรับธุรกิจภาคเอสเอ็มอี (SME) ที่นำเข้าสินค้า ที่จะได้รับทั้งผลกระทบจากต้นทุนสินค้าที่เพิ่มสูงขึ้นและไม่มีกำลังพอที่จะพัฒนาขีดความสามารถต่อภายใต้เงื่อนไขที่เป็นอยู่ รัฐจะต้องหาแนวทางในการช่วยเหลือต่อไป ไม่ว่าจะผ่านการจ้างงาน หรือพัฒนาความสามารถในการแข่งขันต่อไปสุดท้ายนี้ตนคงต้องขอบอกว่า สำหรับสถานการณ์ที่เกิดขึ้นไม่เป็นผลดีต่อเศรษฐกิจในระยะยาวแน่นอน ความเปลี่ยนแปลงเกิดขึ้นได้ทุกเมื่อ และหากรัฐไม่เตรียมการรับมือดีๆ ก็อาจติดกับดักระเบิดระลอกใหม่ต่อไปได้ ขอเป็นกำลังใจให้ทุกท่าน
"ก้าวไกล" เปิดศึกซักฟอกรัฐบาล "ตอกตะปูปิดตาย ทลายระบอบประยุทธ์"|17 กรกฎาคม 2565 แฟนเพจ พรรคก้าวไกล โพสต์ภาพและข้อความแจ้งประเด็นการอภิปรายไม่ไว้วางใจ ที่จะมีขึ้นระหว่างวันที่ 19-22 กรกฎาคมนี้ โดยระบุข้อความว่าเชิญพี่น้องประชาชนร่วมฟังอภิปรายและโหวตไม่ไว้วางใจ ตอกตะปูปิดตาย ทลายระบอบประยุทธ์ คณะผู้แทนราษฎรพรรคก้าวไกล ขอเรียนเชิญพ่อแม่พี่น้องประชาชนร่วมงานอภิปรายไม่ไว้วางใจ รัฐบาลพลเอกประยุทธ์ จันทร์โอชา ระหว่างวันที่ 19-22 กรกฎาคมนี้ ในงานพบกับหัวข้อเด็ดมากมาย ไม่ว่าจะเป็นและแน่นอนว่าเรามี BIG SURPRISE ที่ไม่เคยทำให้ประชาชนผิดหวัง Rangsiman Rome - รังสิมันต์ โรม การันตีคุณภาพ รับรอง ใหญ่กว่าที่คิด!มาร่วมกันเป็นเจ้าภาพ อภิปรายไม่ไว้วางใจครั้งสุดท้าย ตอกตะปูปิดตาย ทลายระบอบประยุทธ์หมายเหตุ: กราบขออภัยที่มิได้เรียนเชิญด้วยตัวเอง#อภิปรายไม่ไว้วางใจ #ทลายระบอบประยุทธ์
โคราชเดือด! จัดกิจกรรมลงมติไม่ไว้วางใจรัฐบาลประยุทธ์ เทศกิจโร่บุกรื้อถอน|วันนี้ (17 ก.ค.65) ผู้สื่อข่าวรายงานว่า ทางเพจ KoratMovement ได้มีการโพสต์ภาพและคลิปวิดีโอขณะที่เจ้าหน้าที่มารื้อถอนเต็นท์จุดลงชื่อร่วมลงมติประชาชน ไว้วางใจ หรือ ไม่ไว้วางใจ "รัฐบาลประยุทธ์" ที่บริเวณข้างลานย่าโม โดยในช่วงเวลา 13.00 น.ได้มีการไลฟ์สดขณะที่เจ้าหน้าที่ได้เข้ามารื้อถอนจุดรับลงชื่อ โดยข้อความในโพสต์ระบุว่า เจ้าหน้าที่เข้ารื้อจุดโหวดไม่ไว้วางใจประยุทธ @โคราช ซึ่งภายในไฟล์สดดังกล่าวจะได้ยินเสียงของเจ้าหน้าที่บอกว่า ต้องขออนุญาตก่อนถึงจะมาตั้งได้ ก่อนที่หลังจากนั้นจะมีการพูดจาเถียงกันไปมา ถึงเรื่องเอกสารการอนุญาตการใช้พื้นที่ ซึ่งทางฝั่งของน้องผู้หญิงเองก็ถามหาเอกสารถึงการที่เจ้าหน้าที่เข้ามารื้อถอนจุดทำกิจกรรมก่อนที่ในเวลา 14.00 น. ทางเพจฯ ได้มีการโพสต์ข้อความว่า "จนท.เทศกิจเข้ารื้อจุดที่ทำกิจกรรมลงมติไม่ไว้วางใจประยุทธ์ ได้มีคนผลักน้องของเราที่เป็นเยาวชน ล้ม หัวเข่ากระแทกสองข้าง เจ็บฟัน และซี่โครง" ผู้สื่อข่าวจึงได้สอบถามไปยัง นางสาวณิชา สอนมั่น แอดมินเพจ KoratMovement และเป็นคนที่อยู่ในเหตุการณ์ โดยนางสาวณิชา ได้เล่าเหตุการณ์ให้ฟังว่า ตนและสมาชิกทางกลุ่ม KoratMovement ได้มีการออกมาทำกิจกรรมประชามติร่วมลงชื่อ ไว้วางใจ หรือไม่ไว้วางใจ รัฐบาลประยุทธ ตั้งแต่ช่วง 10.00 น.จนเวลา 11.00 น. ได้มีเจ้าหน้าที่เทศกิจเข้ามาเจรจาให้รื้อถอนเต็นท์ออกไปเพราะไม่ขออนุญาติ ซึ่งทางตนก็ไม่ได้รื้อถอนออกไป แต่ในเวลาต่อมาทางเจ้าหน้าที่เทศกิจได้กลับมาอีกครั้งพร้อมกับคนที่อ้างตัวว่าเป็นหัวหน้าเทศกิจเข้าเจรจา แต่ตนก็ยังไม่ยอมออก เพราะตนมองว่าพื้นที่ดังกล่าวเป็นพื้นที่สาธารณะ ประชาชนทุกคนมีสิทธิ์ที่จะมาใช้ได้ ก่อนที่จะพูดจากันไม่ลงตัวทางเจ้าหน้าที่เทศกิจก็ได้พยายามเข้ามารื้อเต็นท์ออกไปนอกจากนี้ยังมีเจ้าหน้าที่ฯ ได้ยกกล่องที่บรรจุรายชื่อประชาชนที่มาลงชื่อเอาไว้ตั้งแต่ช่วงเช้าออกไป ก่อนที่รุ่นน้องคนหนึ่งได้เข้าไปจับกล่องรายชื่อเอาไว้พร้อมกับยื้อกันไปมา ก่อนที่ทางรุ่นน้องของตนจะเสียหลักลื่นล้ม จนได้รับบาดเจ็บที่บริเวณหัวเข่าทั้ง 2 ข้าง บริเวณซี่โครง และมีบาดแผลภายในปาก นอกจากนี้โทรศัพท์และไอแพดก็ได้รับความเสียหายหน้าจอแตก ซึ่งขณะนี้ทางตนและกลุ่ม KoratMovement จะพาน้องที่ได้รับบาดเจ็บไปตรวจร่างกาย เพื่อขอใบรับรองแพทย์ก่อนที่จะเข้าแจ้งความกับทางเจ้าหน้าที่ต่อไปสำหรับกิจกรรม ลงมติประชาชน ไว้วางใจหรือ ไม่ไว้วางใจ รัฐบาลประยุทธ์ ของทางกลุ่ม KoratMovement จะมีการดำเนินการต่อแต่มีการปรับเปลี่ยนรูปแบบเป็นวิธีการเดินทางการตั้งจุด 
“อนุทิน” รับภาพรวมโควิด กทม.ยังมีปัญหา หวัง “ชัชชาติ” เปลี่ยนระบบ|นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข กล่าวถึง กรณีกระทรวงสาธารณสุข เชิญกรุงเทพมหานครหารือถึงสถานการณ์โควิด-19 ในพื้นที่ กทม. ในวันนี้ (18 ก.ค.65) ว่า ส่วนตัวไม่ทราบเรื่องนี้เนื่องจากเป็นเรื่องของปลัดกระทรวง ตนเพียงแต่สนับสนุนนโยบายและงบประมาณพร้อมระบุว่า กรุงเทพมหานครต่างจากพื้นที่อื่น ตรงที่มีโรงพยาบาลหลักเพียงไม่กี่แห่ง ซึ่งเป็นโรงพยาบาลสังกัดกระทรวงสาธารณสุข 3 แห่ง คือ โรงพยาบาลราชวิถี , โรงพยาบาลเลิดสิน และโรงพยาบาลนพรัตน์ราชธานี ซึ่งเป็นระบบการบริหารที่เป็นเอกเทศ ในขณะที่ต่างจังหวัดมีสถานพยาบาลทุกอำเภอ ซึ่งทางกระทรวงสาธารณสุขเคยเข้าไปให้ความช่วยเหลือ แต่บางครั้งถูกขอให้ออกมา ซึ่งเราก็ต้องออกเนื่องจากไม่มีอำนาจ ไม่ได้โกรธอะไร เพียงแต่เราเห็นเรื่องสุขภาพของประชาชนมาก่อน จึงทำหน้าที่เป็นผู้สนับสนุนแต่จะให้กรุงเทพมหานครเป็นผู้รับผิดชอบหมดคงเป็นไปไม่ได้ เพราะมีบางอย่างที่ข้องเกี่ยวกันอยู่ เช่น การเบิกค่ารักษาพยาบาลจาก สำนักงานหลักประกันสุขภาพแห่งชาติ หรือสปสช. รวมถึงการขอโควตาวัคซีน และยารักษาจากกระทรวงสาธารณสุข หากจะเล่นการเมืองไม่ส่งยาให้ก็คงไม่ได้ เพราะประชาชนจะได้รับความเดือดร้อน เราจึงต้องสนับสนุนให้มากที่สุด
สุทินเผยคิวอภิปรายไม่ไว้วางใจ เชือดภูมิใจไทยก่อน ก๊วนทหาร-ประยุทธ์ปิดท้าย|นายสุทิน คลังแสง สมาชิกสภาผู้แทนราษฎร (ส.ส.) จ.มหาสารคาม เขต 5 พรรคเพื่อไทย ที่เป็นประธานคณะกรรมการประสานงานพรรคการเมือง (วิป) พรรคร่วมฝ่ายค้านในสภาผู้แทนราษฎร กล่าวระหว่างการแถลงข่าวเมื่อวันจันทร์ (18 ก.ค.) ว่าพรรคร่วมฝ่ายค้านจะเริ่มอภิปรายรัฐมนตรีจากพรรคภูมิใจไทย ตามด้วยรัฐมนตรีคนอื่นๆ ลำดับการอภิปรายไม่ได้วางใจที่นายสุทินเปิดเผย มีดังนี้นายสุทิน เผยว่า เวลาที่ฝ่ายค้านจะใช้ทั้งหมดคือ 45 ชั่วโมง ส่วนฝ่ายรัฐบาลและคณะรัฐมนตรีมีเวลาชี้แจงรวม 18 ชั่วโมง ทั้งหมดจะอภิปรายตั้งแต่วันที่ 19-22 ก.ค. เวลา 08.30 น. จนถึง 00.30 น. ของวันรุ่งขึ้นส.ส. รายนี้เผยอีกว่า พรรคร่วมฝ่ายค้านให้ความร่วมมือกันดีมากในครั้งนี้ จึงมีความมั่นใจและเชื่อว่าการอภิปรายไม่ไว้วางใจครั้งนี้จะมีความราบรื่น"เราทำงานกันด้วยความลงตัวและประสานความร่วมมือกันดีมาก ครั้งนี้จึงมั่นใจว่าการทำงานจะราบรื่นดีนะฮะ" นายสุทิน กล่าวนางสาวธีรรัตน์ สำเร็จวาณิชย์ ส.ส. กรุงเทพมหานคร เขต 16 พรรคเพื่อไทย และโฆษกของพรรค กล่าวว่า แม้เสียงของฝ่ายค้านอาจไม่เพียงพอที่จะทำให้รัฐมนตรีที่ถูกอภิปรายไม่ไว้วางใจพ้นจากตำแหน่งได้ แต่เชื่อว่าข้อมูลที่นำมาอภิปรายจะช่วยประชาชนตัดสินใจในการเลือกตั้งครั้งต่อไปนายสุทิน เผยอีกว่า ขณะนี้ยังไม่ได้รับการติดต่อจากพรรคเศรษฐกิจไทย ที่มีนายธรรมนัส พรหมเผ่า ส.ส. จ.พะเยา เขต 1 เป็นผู้นำ ในการจะร่วมอภิปรายไม่ไว้วางใจ แต่ถ้าขอร่วมจริง ก็ต้องดูว่ามีเวลาเหลือพอให้ร่วมอภิปรายหรือไม่
ชัชชาติโต้ ไม่พบคลัสเตอร์กรุงเทพกลางแปลง-ดนตรีในสวน|นายชัชชาติ สิทธิพันธุ์ ผู้ว่าราชการกรุงเทพมหานคร กล่าวเมื่อวันจันทร์ (18 ก.ค.) ว่าขณะนี้ยังไม่พบคลัสเตอร์จากการจัดกิจกรรมฉายหนังกลางแปลง และการจัดแสดงดนตรีในสวนการเปิดเผยนี้เกิดขึ้นหลังจากนายเกียรติภูมิ วงศ์รจิต ปลัดกระทรวงสาธารณสุข เรียกร้องให้กรุงเทพมหานครลดกิจกรรมที่มีคนจำนวนมากเข้าร่วม เพราะเสี่ยงต่อการแพร่ระบาดโรคโควิด-19 โดยเฉพาะสายพันธุ์ย่อยใหม่ๆ ที่มีความสามารถในการแพร่ระบาดได้มากกว่าสายพันธุ์ย่อยก่อนหน้า และกำลังระบาดหนักขึ้นเรื่อยๆ ในขณะนี้ผู้ว่าราชการกรุงเทพมหานคร กล่าวต่อไปว่า หลายวันที่ผ่านมาจำนวนผู้ติดเชื้อรายใหม่ในกรุงเทพมหานครยังคงที่ และอาจมีจำนวนเพิ่มขึ้นเล็กน้อย ส่วนเตียงรองรับผู้ป่วยสีเหลืองและสีแดงยังไม่มีปัญหา ขณะที่ผู้ติดเชื้อส่วนใหญ่เป็นแบบรับยาไปรับประทานเองที่บ้านด้านรองปลัดกรุงเทพมหานคร นางวันทนีย์ วัฒนะ กล่าวเสริมว่า แม้ตามสถิติจะพบว่ามีผู้ติดเชื้อเพิ่มขึ้นจากการแพร่ระบาดของโอมิครอนสายพันธุ์ย่อย BA.4 และ BA.5 แต่ประชาชนในกรุงเทพมหานครได้รับวัคซีนเป็นจำนวนมาก และได้รับเข็มที่ 3 ไปแล้วกว่า 80%นอกจากนี้ กรุงเทพมหานครก็ดำเนินกิจกรรมต่างๆ ตามที่ศูนย์บริหารสถานการณ์โควิด-19 (ศบค.) ผ่อนคลายมาตรการการควบคุมโรค เพื่อกระตุ้นเศรษฐกิจ และ 2 กิจกรรมนี้ ซึ่งก็คือ กรุงเทพกลางแปลงและดนตรีในสวนนั้น ทำให้ประชาชนมีความสุขมากขึ้น และย้ำว่ายังไม่พบคลัสเตอร์จาก 2 กิจกรรมนี้
ธรรมนัส ยืนยันโหวตตามฝ่ายค้านศึกอภิปรายไม่ไว้วางใจ หนุนแค่ประวิตร|ร้อยเอก ธรรมนัส พรหมเผ่า สมาชิกสภาผู้แทนราษฎร (ส.ส.) จ.พะเยา เขต 1 และหัวหน้าพรรคเศรษฐกิจไทย เปิดเผยเมื่อวันจันทร์ (18 ก.ค.) ว่าตนปฏิเสธข้อเสนอของ พลเอก ประวิตร วงษ์สุวรรณ รองนายกรัฐมนตรีและหัวหน้าพรรคพลังประชารัฐ ที่ขอร้องให้ยกมือสนับสนุนนายกรัฐมนตรี พลเอก ประยุทธ์ จันทร์โอชา และรัฐมนตรีที่ถูกอภิปรายทั้งหมดร.อ.ธรรมนัส เผยเหตุผลที่ปฏิเสธข้อเสนอดังกล่าวว่า วันนี้สถานะของพรรคเศรษฐกิจไทยคือพรรคฝ่ายค้าน ไม่ใช่พรรคร่วมรัฐบาลอีกต่อไปการปฏิเสธข้อเสนอดังกล่าวเกิดขึ้นระหว่าง ส.ส. จ.พะเยา รายนี้ เข้าพบ พล.อ.ประวิตร ที่สำนักงานมูลนิธิอนุรักษ์ป่ารอยต่อ 5 จังหวัด เมื่อวันอาทิตย์ (17 ก.ค.) ร.อ.ธรรมนัส กล่าวอีกว่า แม้พรรคเศรษฐกิจไทยจะไม่ได้ร่วมในการอภิปรายไม่ไว้วางใจรัฐบาลในระหว่างวันที่ 19-22 ก.ค.นี้ เพราะพรรคร่วมฝ่ายค้านจัดสรรแบ่งเวลากันไว้หมดแล้ว แต่ก็จะโหวตตามมติของพรรคฝ่ายค้านทุกคนในพรรคจะโหวตไปในทางเดียวกัน ยกเว้น การโหวตให้กับ พล.อ.ประวิตร ที่พรรคยังสนับสนุนการทำหน้าที่บริหารราชการของท่าน เนื่องจากว่า ยังไม่เห็นข้อบกพร่องและการทุจริตใด ๆ เกิดขึ้น
กองทัพชี้แจง เบนซ์ S500 ไม่ใช่รถประจำตำแหน่ง แต่เรียก “รถควบคุมการสั่งการ”|"สมชัย" เผยคำตอบจากกองทัพ เบนซ์ S500 ที่บิ๊กทหารใช้ ไม่ใช่รถประจำตำแหน่ง แต่เรียก “รถควบคุมการสั่งการ”(18 ก.ค.65) จากกรณีที่ นายสมชัย ศรีสุทธิยากร ในฐานะ กมธ. สัดส่วนพรรคเสรีรวมไทย อภิปรายการเข้าชี้แจงการของ งบประมาณในส่วนกระทรวงกลาโหม ของเหล่าทัพ พุ่งเป้าไปที่ค่าใช้จ่ายของนายทหารระดับสูง โดยขอทราบรายละเอียดเงินตอบแทนพิเศษทหารระดับพันเอก (พิเศษ) ขึ้นไป จนถึงระดับนายพล ว่ามีอัตราการจ่ายอย่างไร และจ่ายอยู่จำนวนกี่นาย รวมงบประมาณเท่าใดคำตอบจากกองทัพ เกี่ยวกับรถเบนซ์ S500 ที่นายทหารระดับสูงใช้ ไม่ใช่รถประจำตำแหน่ง แต่เรียกว่า “รถควบคุมการสั่งการ” เป็นรถสมรรถนะสูง ที่ใช้งบปกติจัดซื้อ โดยต้องทำการตกลงกับสำนักงบประมาณเป็นรายการไป ส่วนอัตราค่าตอบแทนเหมาจ่ายแทนค่ารถประจำตำแหน่งของนายทหาร มีอัตราตามกฎเกณฑ์ของกระทรวงการคลัง คือ พันเอกพิเศษ 25,400 บาท พลตรี 31,800 บาท พลโทขึ้นไป 41,000 บาท เป็นอัตราที่จ่ายตามปกติล่าสุด นายสมชัย ศรีสุทธิยากร กมธ.งบประมาณปี 2566 โพสต์ข้อความกรณีการเข้าชี้แจงการของบประมาณในส่วนกระทรวงกลาโหม ของเหล่าทัพ โดยระบุว่าเปลี่ยนไปฟังอภิปรายไม่ไว้วางใจสัก 4 วันก่อนแต่เรื่องรถเบนซ์ S500 ที่ใช้ควบคุมสั่งการยังไม่จบ1. ขอเอกสารจากกองทัพบก ว่า มีรถหรูที่ตั้งชื่อว่า “รถควบคุมสั่งการ” ว่าในกองทัพบกขณะนี้ มีจำนวนกี่คัน จัดซื้อมาในปีงบประมาณใด เป็นจำนวนเงินเท่าไร และเป็นการขอเปลี่ยนแปลงรายการงบประมาณเดิมจากรายการใด เนื่องจากไม่เคยปรากฏรายการครุภัณฑ์ชื่อนี้ ในเอกสารงบประมาณที่ส่งสภาเลย (ขอข้อมูลย้อนหลัง 10 ปี)2. ขอเอกสารจากสำนักงบประมาณ ว่า ทางกองทัพบก เคยมีหนังสือขอเปลี่ยนแปลงรายการงบประมาณ เพื่อนำไปจัดซื้อ “รถควบคุมสั่งการ” จำนวนกี่ครั้ง ในปีงบประมาณใดบ้าง เป็นจำนวนเงินเท่าไร และเป็นการขอเปลี่ยนจากรายการงบประมาณใด (ขอข้อมูลย้อนหลัง 10 ปี)3. ความจริงประธานที่ประชุม (คุณวราเทพ) ยุว่า ทำไมไม่ขอย้อนหลังสัก 20 ปี แต่ผมว่า 10 ปี ตั้งแต่ 2555 ก็น่าจะเพียงพอแล้ว ไม่อยากให้เป็นภาระในการทำงานของราชการ4. กมธ. แจ้งหน่วยรับงบประมาณทุกหน่วยขอให้ส่งเอกสารที่ขอภายใน 3 วันทำการ ก็ไม่ต้องรีบครับ ส่งมาวันจันทร์ที่ 25 ก.ค.ก็ได้ หากไม่ตีตรา “ลับมาก” ก็จะมารายงานประชาชนหลังการอภิปรายไม่ไว้วางใจครับสมชัย ศรีสุทธิยากร กมธ.งบประมาณในสัดส่วนพรรคเสรีรวมไทย 19 ก.ค. 2565 8.40 น. #เสรีรวมไทยรายงานประชาชน 
ชลน่านซัดประยุทธ์ ปมแก้กฎหมายเลือกตั้ง "แม่เป็นวัว ลูกออกมาเป็นควาย"|นายแพทย์ ชลน่าน ศรีแก้ว ผู้นำฝ่ายค้าน และ ส.ส. จ.น่าน พรรคเพื่อไทย อภิปรายไม่ไว้วางใจคณะรัฐมนตรีที่นำโดย พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ว่า รัฐบาลชุดนี้เป็นรัฐบาล 608 คือ อมโรค หมดสมรรถภาพ ขณะที่ พล.อ.ประยุทธ์ เองบริหารประเทศพินาศ ล้มเหลว ล้าหลัง ใน 6 ด้าน คือหนึ่งในความผิดพลาดนั่นคือการจงใจเป็นปฏิปักษ์ ทำลายระบบรัฐสภา โดยใช้อำนาจฝ่ายบริหารเข้าแทรกแซง ซึ่งฝ่ายค้านจะยื่นฟ้องต่อศาลรัฐธรรมนูญแน่นอน เนื่องจากกรณีการลงมติรับร่างพระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร ที่มีกระแสข่าวว่า นายกรัฐมนตรีเรียกแกนนำพรรคร่วมรัฐบาลปิดห้องคุยคืนวันสุดท้ายก่อนลงมติ เพื่อเปลี่ยนจากการเอาสูตรหาร 500 ตามกรรมาธิการเสียงข้างมากเป็นคำนวณ ส.ส. บัญชีรายชื่อ ด้วยการหาร 100 ตามข้อเสนอพรรคเล็ก เพียงเพราะต้องการทำลายพรรคการเมืองคู่แข่ง และทำลายคนๆ เดียว ที่ท่านคิดว่าเป็นเจ้าของพรรคการเมืองนั้น เพื่อไม่ให้การยึดอำนาจมาเสียเปล่า เหมือนการจับหนูตัวเดียวเผาบ้านตัวเอง พังพินาศไปหมด อีกทั้งยังยอมให้"จับหนูตัวเดียว เผาบ้านตัวเอง พังพินาศไปหมด...เป็นไปได้อย่างไรครับท่านประธาน รัฐธรรมนูญที่เราแก้ไข เราสร้างแม่มันเป็นวัว...วัวตัวนี้กำลังจะออกลูกที่เรียกว่ากฎหมายลูก กรรมาธิการก็บอกว่าลูกในท้องเป็นวัว แต่ก่อนที่จะคลอดเพียงวันเดียว มีใครคนนึงแอบไปผสมพันธุ์กับวัว ลูกมันออกมาเป็นควาย" นพ.ชลน่าน กล่าวพล.อ.ประยุทธ์ ลุกขึ้นชี้แจงต่อทันทีว่า ตัวเองไม่ได้ต้องการให้เกิดการแบ่งพวกแบ่งฝ่าย บอกตัวเองใช้กฎหมายคุกคามประชาชน แต่ตรงกันข้ามมีคนอยู่เบื้องหลังความไม่สงบเหล่านี้ ให้ย้อนกลับไปดูความขัดแย้งของคนในชาติที่ยาวนานมากว่า 10 ปี ย้อนกลับไปดูพฤติกรรม ความผิด และคนที่ติดคุกขณะเดียวกันฝ่ายค้านก็พูดซ้ำๆ เดิมๆ โดยที่ไม่ดูอะไร หรือใช้อวัยวะข้างเดียวฟัง แต่รัฐบาลก็พร้อมให้ความกระจ่าง รัฐบาลทำงานเป็นทีม เพราะนายกฯ ไม่ได้เก่งหรือฉลาดทุกเรื่อง เหมือนบางคนที่พวกท่านบอกว่าฉลาดที่สุดตอนนี้ก็ไม่รู้ว่าอยู่ที่ไหน อย่างไรก็ตามรัฐบาลมีการพัฒนาเศรษฐกิจและส่งเสริมการลงทุนอุตสาหกรรม ตัวเองต้องการให้ประเทศมั่นคง มั่งคั่ง และยั่งยืน ตามแผนยุทธศาสตร์ชาติและ Thailand 4.0นายกรัฐมนตรี กล่าวทิ้งท้ายว่า อยากให้เกียรติกัน ถ้าอยากได้รับเกียรติจากคนอื่น ก็ต้องให้เกียรติคนอื่นเขา ไม่ใช่โจมตีในลักษณะให้ร้าย ส่อเสียด แต่ตนเองให้เกียรติสภานี้ ผ่านมาหนึ่งชั่วโมง ตัวเองโดนเต็มๆ ซึ่งไม่ใช่ความจริง หลายอย่างกำลังทำ กำลังจะดี พร้อมกล่าวทิ้งท้ายว่า ตัวเองทราบดีว่าท่านก็คงชื่นชมหลายคน ที่เคยทำงานมาก่อนว่าดีกว่าตัวเอง โน่นนี่ ไม่เป็นไร ก็เอากลับมาให้ได้ก็แล้วกัน
ทักษิณ เย้ย “ผมอยู่ในใจประยุทธ์ตลอด” บอกอนุทิน เก็บขี้หมาไว้อุดหลังคาสภา|ทักษิณ เย้ย “ผมอยู่ในใจประยุทธ์ตลอด” บอกอนุทิน ยอมรับแพ้พนันเรื่องวัคซีน แต่ให้เก็บขี้หมาไว้อุดหลังคาสภาภายหลังการประชุมสภาผู้แทนราษฎร เพื่อพิจารณาญัตติขอเปิดอภิปรายทั่วไปเพื่อลงมติไม่ไว้วางใจรัฐมนตรีเป็นรายบุคคล จำนวน 11 คน ในวันแรก พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหมได้ชี้แจง นพ.ชลน่าน ศรีแก้ว ส.ส.น่าน และหัวหน้าพรรคเพี่อไทย ผู้นำฝ่ายค้าน ตอนหนึ่งว่า“ถ้าอยากได้รับเกียรติจากคนอื่นก็ต้องรู้จัดให้เกียรติคนอื่นเขา ถ้าโจมตีด้วยการให้ร้ายพูดจาส่อเสียดไม่ใช่สุภาพบุรุษตนไม่อยากฟัง แต่ตนให้เกียรติสภา ประธาน สมาชิกทุกคน ผมต้องชี้แจงเพราะผ่านมา 1 ชั่วโมง ซึ่งไม่ใช่ข้อเท็จจริง 100% เลย หลายอย่างมันดี หลายอย่างกำลังทำ หลายอย่างกำลังแก้ไข ผมทราบดีท่านชื่นชมคนที่ทำงานมาก่อน ว่าดีกว่าผมว่าโน่นนี่ ไม่เป็นไร ก็เอากลับมาให้ได้แล้วกัน ”ในวันเดียวกัน นายทักษิณ ชินวัตร อดีตนายกรัฐมนตรี ร่วมสนทนา CareTalk x Care ClubHouse หัวข้อ “โลกป่วน ผู้นำเปลี่ยน” ซึ่งก็ได้พูดตอบโต้กรณีมีการกล่าวถึงตัวเองในสภาเริ่มจากกรณีนายกฯ ที่ลุกขึ้นชี้แจงต่อจากการอภิปรายของ นพ.ชลน่าน ศรีแก้ว หัวหน้าพรรคเพื่อไทย โดยนายกฯ ระบุว่า “ผมทราบดีท่านชื่นชมคนที่ทำงานมาก่อน ว่าดีกว่าผมว่าโน่นนี่ ไม่เป็นไร ก็เอากลับมาให้ได้แล้วกัน” ซึ่งนายทักษิณตอบโต้ว่า “ผมอยากจะบอกว่า ‘ผมอยู่ในใจประยุทธ์ตลอดนะ’ ต้องขอโทษอาจารย์น้องด้วยนะ”นายทักษิณ กล่าวด้วยว่า “ตอนสัมภาษณ์สื่อ ท่านก็ชอบพูดถึงผมหลายครั้ง สรุปแล้วคือท่านอึดอัด แหม โกรธเวลาคนอื่นว่ากูไม่เก่ง จริงๆ แล้ว ท่านไม่ต้องทำอะไรเลย แค่ตั้งใจทำงานให้เท่าผม แต่ต้องทำอย่างมีกลยุทธ์มากกว่านี้”นอกจากนี้ นายทักษิณยังพูดถึงแนวทางการรับมือโควิด-19 ของกระทรวงสาธารณสุขก่อนว่า วันก่อนเห็นมีโฆษณาของทางรัฐบาล เชิญชวนให้ไปฉีดวัคซีนเข็มที่ 6 เห็นแล้วก็ตกใจ “จะไปฉีดทำไมอีกวัคซีนที่มีอยู่ทั้งหมดในปัจจุบัน ยังไม่ใช่วัคซีนสำหรับป้องกันโอมิครอนเลย ที่กลายพันธุ์ BA อะไรต่างๆ ผมว่าอย่าฉีดอีกเลยวัคซีนเก่าที่คนไทยฉีดกันมากพอแล้ว ยิ่งนำไปกระจายไว้ที่ รพ.สต ที่ละกว่า 1,000 โดส ถ้าเก็บไม่ดีวัคซีนก็เสื่อม แล้วจะมาฉีดให้ชาวบ้านหรือ ผมบังเอิญได้ฟัง นายอนุทิน ชาญวีรกูล รมว.สาธารณสุขชี้แจง ผมฟังดู ถ้าผมไม่รู้เรื่องประเทศไทยมาก่อนก็คงจะเคลิ้มเลยนะ แต่พอดูคอมเมนต์ข้างล่าง คนด่าตลอด เพราะสิ่งที่ท่านพูดกับความเป็นจริงมันคนละเรื่อง ถ้าผมไม่เห็นมาก่อนว่ามีคนป่วยโควิดตายข้างถนน ผมคงคิดว่าประเทศไทยรับมือโควิดดีมาก”ส่วนกรณีนายอนุทินเอ่ยถึงนายทักษิณโดยไม่เอ่ยชื่อ ว่า “มีคนเคยพูดว่าสิ้นปี 2564 ถ้าถึง 100 ล้านโดส 100 บาทเอา…กองเดียว ปรากฏว่าวันที่ 21 ธ.ค. 2564 เราฉีดวัคซีนเข็มที่ 100 ล้าน ไม่รู้ว่าท่านทราบหรือไม่”“โอเค ผมก็ชื่นชมที่ผมอาจแพ้พนันท่าน เอาละที่ผมเคยพูด ไปวันนั้นท่าน ว่าวัคซีนร้อยล้านโดส มาแน่นอนสิ้นปีนี้ ร้อยบาทเอาขี้หมากองเดียวก็ไม่ถึง วันนี้เห็นท่านรัฐมนตรีสาธารณสุขบอกว่าผมแพ้พนัน ผมก็ไม่เป็นไร ถือว่าท่านมีแรงจูงใจดีเลยทำสำเร็จ ท่านเลยบอกว่าจะเอาขี้หมามาให้ผม ถึงแม้ท่านไม่ได้พูดคำว่าขี้หมาก็เถอะ ผมจะบอกว่า ช่วยเตรียมไว้ขี้หมาเยอะๆ หน่อยนะ ผมไม่รู้ว่าสีเทายังมีชีวิตอยู่หรือเปล่า แต่ก่อนสีเทาโฆษณาฟลินท์โค้ท เวลาหลังคารั่ว สีเทาก็เอาฟลินท์โค้ทไปหาอุดรอยรั่ว ผมจะเอาขี้หมาไปผสมฟลินท์โค้ทอุดหลังคาสภาที่บริษัทท่านสร้าง น่าจะใช้ดี” 
"แรมโบ้" อวย "ประยุทธ์" ผลงานชัดกว่า "ทักษิณ" แพ้แค่เรื่องโกงกิน|"แรมโบ้" ซัดกลับ "ทักษิณ" ยอมรับ นายกฯ ทำงานไม่เท่า เพราะทำได้มากกว่า แพ้อย่างเดียวโกงกินบ้านเมือง เอาแต่ประโยชน์ครอบครัว ย้ำ นายกฯ พฤติกรรมแบบนี้คนไทยไม่ลืม อยู่ในใจทุกคน แนะมีวิธีกลับไทยคือ รับโทษเข้าคุกก่อนวันนี้ (20 กรกฎาคม 2565) นายเสกสกล อัตถาวงศ์ อดีตผู้ช่วยรัฐมนตรีประจำนายกรัฐมนตรี กล่าวถึง นายทักษิณ ชินวัตร อดีตนายกรัฐมนตรี โต้กลับนายกฯ ประยุทธ์ หลังอภิปรายท้าว่า “กลับมาให้ได้ก็แล้วกัน” และนายทักษิณพูดในลักษณะเหน็บ คงโกรธเวลาคนอื่นว่าไม่เก่ง ไม่ต้องทำอะไร แค่ตั้งใจทำงานให้เท่าตัวเอง และทำงานมีกลยุทธ์มากกว่านี้โดยระบุว่า “เป็นที่ชัดเจนอยู่แล้วว่านายกฯ ประยุทธ์ ทำงานได้ไม่เท่านายทักษิณอย่างแน่นอน เพราะตลอดการบริหารงานของนายกฯ ประยุทธ์ ทำได้มากกว่านายทักษิณอีก ซึ่งเห็นได้จากผลงานในการแก้ไขปัญหาต่างๆ ได้มีการพัฒนาประเทศในหลายด้านเป็นที่ประจักษ์ แต่มีสิ่งหนึ่งที่นายกฯ ประยุทธ์ ทำได้ไม่เท่านายทักษิณ คือการบริหารบ้านเมืองที่ไม่คิดถึงประชาชน คิดถึงแต่คนในครอบครัว บริหารแผ่นดินจนคนทั้งประเทศออกมาขับไล่ บริหารบ้านเมืองจนถูกดำเนินคดี สุดท้ายหนีคดีไปอยู่ต่างประเทศที่นายทักษิณบอกว่า อยู่ในใจนายกฯ ประยุทธ์ ตนเองมองว่า นายทักษิณอยู่ในใจของทุกคน ไม่ใช่แค่นายกฯประยุทธ์ เพราะคนต้องคงต้องจดจำไปนานว่า ประเทศไทยเคยมีนายกฯ ที่โกงกินบ้านเมือง ถูกดำเนินคดีหนีไปอยู่ต่างประเทศ ถึง 2 คน เรื่องแบบนี้คนไทยไม่ลืมอย่างแน่นอน ขณะที่การทำงานของนายกฯ ก็คงจะไม่เท่ากับนายทักษิณ เพราะทำมากกว่าอยู่แล้ว ทำน้อยกว่าเรื่องเดียวคือไม่ได้ทำเรื่องขี้โกงดังนั้น ไม่ต้องเอาไปเป็นประเด็นหรือนำมาเปรียบเทียบเชื่อมโยงประเด็นการเมือง นายทักษิณต้องรู้ตัวเองว่า อยู่ในสถานะเป็นนักโทษหนีคดี และที่นายกฯ ประยุทธ์ บอกว่า กลับมาให้ได้แล้วกันก็เป็นเรื่องที่ถูกต้องแล้ว แต่ตนก็ขอแนะนำว่า มีอยู่วิธีหนึ่งหากกลับคือ มารับโทษเข้าคุกตามกฎหมายก่อน” นายเสกสกลฯ กล่าว
"สุชาติ" ตอบ "นิคม" กระทบแป้ง! ตอกย้ำกระแสข่าวลือจ่อคว่ำรัฐมนตรี|นายนิคม บุญวิเศษ ส.ส.บัญชีรายชื่อ พรรคพลังปวงชนไทย กล่าวหาว่า นายสุชาติ ชมกลิ่น รัฐมนตรีว่าการกระทรวงแรงงาน ร่วมกับพวกปั่นหุ้น โดยการอนุมัติให้ใช้เงินกองทุนประกันสังคมไปซื้อหุ้นบริษัทธุรกิจพลังงานของนายสอภอ (นามสมมติ) ทำให้หุ้นของบริษัทขึ้น หลังจากนั้นบริษัทลูกของนายสอภอไปซื้อหุ้นบริษัทอรินสิริแลนด์ ของภรรยานายสุชาติ ทำให้ผลประกอบการของบริษัทที่เคยขาดทุนกลับมาได้กำไรจำนวนมาก เช่นเดียวกับหุ้นของบริษัทอรินสิริแลนด์ ทั้งที่กฎหมายกำหนดไม่ให้เอาเงินประกันสังคมไปลงทุนที่มีความเสี่ยงสูง และตัวเองจะยื่นเรื่องนี้ให้คณะกรรมการป้องกันและปราบปรามการทุจริตแห่งชาติ (ป.ป.ช.) ตรวจสอบนายสุชาติ ลุกขึ้นชี้แจงต่อทันทีว่า หน่วยงานที่มีหน้าที่ในการตัดสินใจใช้เงินทุนประกันสังคมลงทุนคือบอร์ดกองทุนประกันสังคมที่มาจากทุกภาคส่วนไม่ใช่แค่จากหน่วยงานประกันสังคมเท่านั้น บริหารงานด้วยความโปร่งใส ตัวเองไม่มีส่วนเกี่ยวข้องกับการซื้อขายหุ้น แต่อยากจะบอกว่าการลงทุนของประกันสังคมมีผลตอบแทนให้กับผู้ประกันตนปีละ 70,000 - 80,000 ล้านบาทนายนิคม บุญวิเศษ ส.ส. พลังปวงชนไทยส่วนเรื่องหุ้นของบริษัทอรินสิริแลนด์ ที่ตัวเองเคยเป็นผู้บริหาร ตัวเองให้ความสำคัญกับข้อกฎหมายทุกฉบับและให้ความสำคัญกับกฎหมายเรื่องการขัดกันของผลประโยชน์ ตัวเองทำอะไรด้วยความโปร่งใสตลอด"ผมยอมรับว่าก่อนที่ผมจะเป็นรัฐมนตรี และก่อนที่ผมจะเลือกตั้ง ผมก็ทำธุรกิจพัฒนาอสังหาริมทรัพย์มายาวนาน บริษัทนี้ค้าขายพัฒนาอสังหาริมทรัพย์จริง ไม่ได้ค้าแป้ง ไม่ได้ทำอะไรที่ผิดกฎหมาย ทุกอย่างอยู่บนโต๊ะ เสียภาษีถูกต้อง" นายสุชาติ ชมกลิ่น กล่าวการตอบคำถามของนายสุชาติ ฟังดูคล้ายกับตั้งใจกระทบไปถึง ร.อ.ธรรมนัส พรหมเผ่า หัวหน้าพรรคเศรษฐกิจไทย และ ส.ส.พะเยา ที่เป็นตัวเดินเกมในการโหวตคว่ำรัฐบาลในศึกซักฟอกครั้งนี้ ซึ่งมีข่าวมาตั้งแต่ช่วงเช้าว่าจะโหวตไม่ไว้วางใจ พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย และนายสุชาติ รัฐมนตรีกระทรวงแรงงานแต่ช่วงบ่ายอังคาร (19 ก.ค.) มีการเปลี่ยนเกม หลังมีกระแสข่าวว่ามีการเรียกรับเงินจำนวน 1-2 ล้านบาท เพื่อแลกกับการยกมือลงมติไว้วางใจ และกระแสข่าวว่านายสุชาติได้มาเคลียร์ใจกับกลุ่ม 16 ที่ประกอบด้วยพรรคเล็ก ในส่วนของตัวเองกับนายกรัฐมนตรี ซึ่งสอดคล้องกับที่พีระวิทย์ เรื่องลือดลภาค ส.ส.บัญชีรายชื่อ เปิดเผยกับสื่อมวลชนว่าพรรคเล็กมีข้อตกลงร่วมกับ ร.อ.ธรรมนัส ว่าจะคว่ำ พล.อ.อนุพงษ์ และสันติ พร้อมพัฒน์ รัฐมนตรีช่วยว่าการกระทรวงการคลังแทน
กองทัพเรือ เมินเสียงทักท้วง เดินหน้าซื้อโดรน Hermes 900 แม้มีประวัติตกบ่อย|ทร. เมินเสียงทักท้วง เดินหน้าซื้อโดรน Hermes 900 แม้มีประวัติตกบ่อย ผู้ยื่นรายอื่นอุทธรณ์ พ.ร.บ.จัดซื้อจัดจ้าง ไม่โปร่งใสเป็นที่ชัดเจนหลังจากเมื่อวันที่ 29 มิถุนายน 2565 กองทัพเรือได้ประกาศเลือก UAV แบบ Hermes 900 ของบริษัท Elbit Systems-AEROSPACE จากอิสราเอลให้เป็นผู้ชนะโครงการจัดซื้ออากาศยานไร้คนขับ ประจำฐานบินชายฝั่ง ในราคากว่า 4 พันล้านบาทแม้ก่อนหน้านี้จะมีกระแสทักท้วงจาก สส.ฝ่ายค้าน และความห่วงใยจากประชาชนจำนวนมาก ถึงการใช้งบประมาณจำนวนมากหลักพันล้านแลกกับโดรนที่ไม่มีความน่าเชื่อถือ มีประวัติตกมาแล้วหลายครั้ง ถึงขั้นบริษัทส่งมอบงานให้แก่กองทัพของสวิสเซอร์แลนด์ไม่สำเร็จล่าสุดก่อน ทร. ประกาศผู้ชนะเพียง 1 เดือน โฆษกกองทัพอากาศฟิลิปปินส์ เพิ่งแถลงข่าวว่าอากาศยานไร้คนขับแบบ Hermes 900 ตกจนต้องสูญเสียอากาศยาน เบื้องต้นคาดว่าเกิดจากปัญหาระบบสื่อสารและระบบควบคุม จนถึงขั้นกองทัพอากาศฟิลิปปินส์ได้สั่งระงับการปฏิบัติภารกิจของ Hermes 900 ทั้ง 8 ลำแต่ ทร. ยังเดินหน้าประกาศเลือกโดรน Hermes 900 ให้เป็นผู้ชนะ โดยให้เหตุผลว่าบริษัทเสนอให้ถึง 7 ลำ โดยทร.ยึดปัจจัยความคุ้มค่าและเกิดประโยชน์กับ ทร. สูงสุด และตั้งเป้าลงนามสัญญาภายใน 30 วัน ทั้งที่การลงนามสัญญานั้น จะกระทำได้ต่อเมื่อพ้นจากระยะเวลาการอุทธรณ์ตาม พ.ร.บ.การจัดซื้อจัดจ้าง และการบริหารพัสดุภาครัฐ พ.ศ. 2560แหล่งข่าวแจ้งข้อมูลเพิ่มเติมว่า ขณะนี้มีผู้เสนอราคารายอื่นได้ยื่นอุทธรณ์ต่อกองทัพเรือ กรณีคณะกรรมการไม่ได้ปฏิบัติตาม พ.ร.บ.การจัดซื้อจัดจ้างและการบริหารพัสดุภาครัฐ พ.ศ. 2560 จนอาจเกิดความไม่โปร่งใสในการพิจารณาผลคะแนนการอุทธรณ์ครั้งนี้ ตามระเบียบของรัฐทำให้กองทัพเรือจำเป็นต้องชะลอเดินหน้าเซ็นสัญญาออกไป เพื่อเข้าสู่กระบวนการพิจารณาอุทธรณ์พิสูจน์ให้ผู้แข่งขั้นทุกราย และประชาชนจำนวนมากที่กำลั่งจับตามองได้เห็นถึงการดำเนินการที่โปร่งใสทุกขั้นตอน ซึ่งอาจใช้เวลาไม่ต่ำกว่า 3 เดือน และส่งผลให้กองทัพเรือไม่สามารถลงนามสัญญาใน 30 วันอย่างที่ตั้งเป้าไว้ และทำให้โครงการจัดหาอากาศยานไร้คนขับครั้งนี้ถูกจับตาไม่แพ้โครงการเรือดำน้ำ โดยเฉพาะในการอภิปรายไม่ไว้วางใจรัฐบาลในครั้งนี้แน่นอนทางด้าน น.อ.อนุดิษฐ์ นาครทรรพ ส.ส.กทม. พรรคเพื่อไทย ฐานะกรรมาธิการการป้องกันและปราบปรามการทุจริตประพฤติมิชอบ สภาผู้แทนราษฎร เปิดเผยว่า ในการอภิปรายร่างพระราชบัญญัติ (พ.ร.บ.) งบประมาณรายจ่ายประจำปีงบประมาณ พ.ศ.2566 วาระที่ 1 รับหลักการ ที่ผ่านมา ตนเองได้อภิปรายเรื่องความไม่ชอบมาพากลของการจัดหาอากาศยานไร้คนขับ (UAV) ประจำฐานบินชายฝั่ง มูลค่า 4,070 ล้านบาทของกองทัพเรือ ที่ถูกตั้งคำถามว่าการกำหนดขอบเขตของงาน (TOR) ของการจัดซื้อครั้งนี้ผิดวัตถุประสงค์ของการขอใช้งบประมาณหรือไม่ เนื่องจากกองทัพเรือของบประมาณเพื่อซื้อ UAV ติดอาวุธ 3 เครื่อง แต่กลับกำหนด TOR เพื่อจัดหา UAV แต่ไม่รวมการจัดหาอาวุธมาด้วย และเมื่อตรวจสอบราคาของ UAV พร้อมระบบต่างๆ ตาม TOR ของกองทัพเรือ โดยอ้างอิงจากรายงานของสถาบันเทคโนโลยีป้องกันประเทศ (สทป.) ซึ่งเป็นองค์การมหาชน สังกัดกระทรวงกลาโหม พบว่างบประมาณที่กองทัพเรือใช้จัดหาในโครงการนี้สูงกว่าราคาที่ สทป.เสนอไว้ถึง 400 % ราคา สทป. 3 เครื่อง ประมาณ 900 ล้านบาท อีกด้วย
ดอน แจงประยุทธ์ชอบก้มดูโพยบนเวทีต่างประเทศ เพราะเป็นคนรักการอ่าน|นายดอน ปรมัตถ์วินัย รัฐมนตรีว่าการกระทรวงการต่างประเทศ เผยเมื่อวันพุธ (20 ก.ค.) ว่าสาเหตุที่ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมชอบก้มดูโพยข้อมูลบนเวทีในต่างประเทศ เพราะ พล.อ.ประยุทธ์ เป็นคนรักการอ่านการตอบคำถามนี้เกิดขึ้นหลังจากผู้สื่อข่าวถามถึงกระแสวิจารณ์ในโซเชียลมีเดียต่อ พล.อ.ประยุทธ์ ว่ามักก้มหน้าก้มตาอ่านโพยนายดอนกล่าวต่อไปว่า การที่ พล.อ.ประยุทธ์ รักการอ่าน ทำให้ปะติดปะต่อข้อมูลมาเล่าเป็นเรื่องได้รัฐมนตรีรายนี้พูดถึงข้อวิจารณ์ว่านายกรัฐมนตรีขาดทักษะด้านภาษาต่างประเทศว่า ผู้นำทุกประเทศก็ใช้ภาษาตนเอง ดังนั้นจึงเป็นเรื่องปกติที่ พล.อ.ประยุทธ์ จะใช้ภาษาไทยนายดอน กล่าวต่อไปว่า ตนเห็นมาตลอดจากการทำงานร่วมกันว่า พล.อ.ประยุทธ์ มุ่งมั่นในการหาข้อมูลต่างๆ เพื่อเตรียมพร้อมในการพูดคุยกับผู้นำต่างประเทศทุกครั้ง
#ทีมเมีย อภิปรายเดือดชัยวุฒิ ประเด็นฝืนศีลธรรม ปมหย่าร้างหลังเป็นรัฐมนตรี|นางสาวชนก จันทาทอง ส.ส. หนองคาย พรรคเพื่อไทย อภิปรายต่อว่า นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม ฝ่าฝืนศีลธรรมอันดีและผิดจริยธรรมอย่างร้ายแรง โดยการทำร้ายจิตใจของภรรยาตัวเองอย่างแสนสาหัสจนต้องออกมาโพสต์เฟซบุ๊กว่า"ได้ทราบเรื่องของครอบครัวคนที่รักว่าพูดสามีกับภรรยาว่า 'ชั้นเลือกชีวิตแบบสามคนผัวเมีย เธอรับไม่ได้ก็ออกไป' และ ผู้หญิงอีกคนก็มีลูกสามีแล้วด้วย ฟังแล้วหดหู่ใจเลย ได้แต่ให้กำลังใจ #ค่านิยมสถาบันครอบครัวที่เปลี่ยนไป"นางสาวชนก จันทาทอง ส.ส. จ.หนองคาย เขต 2 พรรคเพื่อไทยเหตุนี้ทำให้ นางสาวพัชรินทร์ ซำศิริพงษ์ ส.ส. กทม. พรรคพลังประชารัฐ ประท้วงว่าขอให้อภิปรายในประเด็นที่เกี่ยวความผิดในการบริหารงานมากกว่าการมุ่งไปที่เรื่องส่วนตัว เพราะเรื่องนี้จะมีมูลหรือไม่ก็ตาม แต่จะกระทบกับหลายคนที่ไม่เกี่ยวข้องด้วยนางสาวชนก กล่าวต่อไปว่า นายชัยวุฒิทราบอยู่แล้วว่าจะมีการอภิปรายในประเด็นการฝ่าฝืนจริยธรรม และนี่คือเรื่องที่ผิดจริยธรรมอันร้ายแรง และตนเองก็เป็นเพื่อนกับภรรยาของนายชัยวุฒิ ซึ่งก็เป็นสมาชิกสภาอันทรงเกียรตินี้ด้วยนางกรณิศ งามสุคนธ์รัตนา ส.ส. กทม. พรรคพลังประชารัฐ ประท้วงว่าประเด็นนี้จะกระทบกับหลายฝ่าย โดยเฉพาะลูกๆ หากพูดพาดพิงถึงครอบครัว บุคคลที่สาม และเด็กๆ ที่เป็นบุตรของครอบครัวทั้งฝ่ายหญิงและฝ่ายชาย ถ้าเขาโตขึ้นมาแล้วเปิดดูการอภิปรายนี้ และหากเป็นเพื่อนของภรรยานายชัยวุฒิ ต้องคิดว่าเพื่อนจะรู้สึกอย่างไรในสังคม  นางสาวชนก กล่าวอีกไปอีกว่า ในรัฐธรรมนูญ มาตรา 76 วรรค 3 กล่าวถึงเรื่องมาตรฐานทางจริยธรรมสำหรับเจ้าหน้าที่ของรัฐ และทำให้รัฐบาลมีการออกประกาศประมวลจริยธรรมทางการเมืองในปี 2564 โดยเฉพาะข้อ 10 ที่มีเนื้อหาสำคัญบางส่วนว่า ต้องเป็นแบบอย่างที่ดีในการรักษาขนบธรรมเนียมอันดีงาม, และไม่กระทำการอันมีลักษณะล่วงละเมิดหรือคุกคามทางเพศจนทำให้ผู้ถูกกระทำเดือดร้อนเสียหายและกระทบต่อการปฏิบัตหน้าที่ นางกรณิศ ประท้วง ไม่ให้เอาเอกสารเรื่องประมวลจริยธรรมที่ทุกคนมีอยู่แล้วมาอ่าน ขอให้เข้าเรื่องว่าเกี่ยวข้องกับรัฐมนตรี ชัยวุฒิ ข้อไหน และต้องไม่พาดพิงคนอื่น   นางสาวชนกกล่าวต่อว่าจากประมวลจริยธรรมที่กำหนดไว้มีมาตรฐานสูงมาก หากใครมาเป็นข้าราชการการเมืองต้องมีมาตรฐานทางจริยธรรมอย่างสูง ซึ่งนายชัยวุฒิได้ครองคู่กับภรรยามาอย่างเนิ่นนานจนมีบุตรด้วยกันและภรรยายังเป็นสมาชิกอันทรงเกียรติด้วย แต่พอได้เป็นนายกรัฐมนตรีกลับมีพฤติกรรมเปลี่ยนไป กลับเชิดหน้าชูตาหญิงอื่นเยี่ยงและเหนือกว่าภรรยาของตัวเอง ทำร้ายจิตใจอย่างแสนสาหัสทุกข์ทรมานนางนันทนา สงห์ประชา ส.ส. บัญชีรายชื่อ พรรคประชาภิวัฒน์ ประท้วงประธานว่า ต้องให้หยุดการอภิปราย เพราะเรื่องนี้กระทบถึงสถาบันครอบครัว และเสียหายนางมนพร เจริญศรี ส.ส. นครพนม พรรคเพื่อไทย ประท้วงประธานว่า การที่ผู้หญิงคนหนึ่งที่ลุกขึ้นมาแบบนี้จะได้เป็นแบบอย่างที่จะไม่โดนผู้ชายปฏิบัติตัวแบบนี้ และเป็นแบบอย่างให้เห็นว่า พล.อ.ประยุทธ์ จันทร์โอชา นายกรัฐมนตรี สรรหาคนแบบนี้มาดำรงตำแหน่งไม่เหมาะสมนางกรณิศ ประท้วงอีกว่า ผลการกระทำที่จะทำในวันนี้กับครอบครัวของรัฐมนตรีที่จะกลายเป็นตราบาปกับเด็กและภรรยา และถามว่าการใช้ภาพประกอบได้รับอนุญาตแล้วหรือยัง?นางสาวชนก ชี้แจงต่อว่า ตราบาปที่เพื่อนสมาชิกกล่าวอ้าง ตนไม่ได้เป็นคนทำ และจากพฤติกรรมของนายชัยวุฒิทั้งหมดที่กล่าวมา เชิดหน้าชูตาหญิงอื่นเยียงภรรยาตัวเอง และทำร้ายจิตใจ จนเกิดการหย่าร้าง พร้อมจบด้วยบทกลอนว่า "อันตัณหาราคะนั้น แสนสาหัส ถ้าใครตัดเสียได้ ฉันให้ผอง อุตส่าห์เรียนวิชาหาเงินทอง ก็เพราะของสิ่งเดียวมันเกียวกวน"นายชัยวุฒิ กล่าวชี้แจงว่า ขอบคุณทุกฝ่ายที่ลุกขึ้นมาประท้วง แต่ตนไม่ต้องการปิดกั้น รูปต่างๆ ที่นำมาเปิดจะเปิดก็เปิดเถอะ ไม่มีอะไร ตนไม่มีอะไรต้องกลัว การอภิปรายเรื่องต่ำๆ ทำให้ภาพลักษณ์ที่ออกมามันก็ต่ำ แล้วนำเรื่องแบบนี้มาพูดในสภาอันทรงเกียรติ ผู้อภิปรายไปฟังคนนู่นคนนี่ที่ไม่หวังดีนำข้อมูลมาให้ แล้วเอามามโน ซึ่งข้อเท็จจริงแล้วไม่มีมูล การพูดเช่นนี้ทำให้บุคคลอื่นเสียหาย คุณไม่รู้จักผมก็อย่ามาพูดเรื่องส่วนตัวของผมด้านนายชัยวุฒิ กล่าวต่อว่า บุคคลที่ถูกพาดพิงทั้งหมดคือคนที่เข้ามาช่วยตนทำงาน มีความรู้ ประสบการณ์ เชี่ยวชาญในหลายๆ ด้าน ซึ่งหลายคนก็มาช่วยด้วยใจไม่ได้รับเงินเดือน การมาช่วยงานราชการเพื่อทำให้เกิดการพัฒนาที่ดีขึ้น ก็สามารถทำได้ ไม่ได้ผิดอะไรในกฎหมายรัฐธรรมนูณ ถ้าหากเกิดการโกงขึ้น ค่อยมาพูดกัน แต่นี่ยังไม่มีอะไรเกิดขึ้นเลย ก็เอามาพูดเป็นตุเป็นตะส่วนการจัดซื้อจัดจ้างที่ถูกเอามาพูดถึง ก็เกิดขึ้นก่อนที่ตนจะเข้ามารับตำแหน่ง และการจัดซื้อดังกล่าวก็สิ้นสุดลงไปแล้ว แต่ตนจะไปตรวจสอบข้อมูลดังกล่าวอีกครั้งหนึ่ง และจะมารายงานพวกท่านต่อไปด้าน น.ส.ชนก กล่าวโต้ทิ้งท้ายว่า หากบริสุทธิ์ใจจริงแล้วหย่าทำไมขณะที่ก่อนหน้านี้ นายวันนิวัติ สมบูรณ์ ส.ส. ขอนแก่น พรรคเพื่อไทย อภิปรายไม่ไว้วางใจ นายชัยวุฒิ ว่ามี "บัดดี้" ที่เรียนด้วยกันมาตั้งแต่ ม.1 ที่เป็นเจ้าของบริษัทไอทีแห่งหนึ่ง และถูกแต่งตั้งให้เป็นที่ปรึกษารัฐมนตรี และเป็นคณะกรรมการกำกับข้อมูลส่วนบุคคลมีอำนาจอนุมัติการใช้จ่ายของสำนักงาน เช่น งานประชาสัมพันธ์กฎหมาย PDPA งบประมาณ 220 ล้านบาทนอกจากนี้ยังมีกรณีการล็อกสเปคศูนย์ดิจิทัลชุมชน 250 ศูนย์ในปี 2563 สัญญา 1 ปี วงเงิน 277 ล้านบาท แต่กลับแล้วเสร็จจริงๆ แค่ 2 ศูนย์ และในปี 2564 อนุมัตตั้งศูนย์อีก 500 ศูนย์ งบประมาณ 500 กว่าล้านบาท แต่ปรากฎว่ารอบแรกกับรอบสองคือที่เดียวกัน แทนที่เราควรจะมีศูนย์ดิจิทัล 750 ศูนย์ เหลือแค่ 500 ศูนย์ และใช้เวลาเปิดประมูลเพียงแค่ 15 วัน ซึ่งทำให้มีแต่ผู้รับเหมาเก่าเข้ามาร่วมประมูล ซึ่งถือเป็นการใช้เกณฑ์การประมูลที่แปลกประหลาด
วิษณุ ชี้หากประยุทธ์ได้คะแนนไม่ถึงครึ่ง คณะรัฐมนตรีหลุดด้วยทั้งคณะ|นายวิษณุ เครืองาม รองนายกรัฐมนตรี กล่าวถึงขั้นตอนตามกฎหมายหากมีรัฐมนตรีที่ถูกอภิปรายไม่ไว้วางใจได้รับเสียงโหวตไม่ถึงกึ่งหนึ่ง ว่าถ้าโหวตแล้วรัฐมนตรีคนนั้นได้รับเสียงไม่ไว้วางใจมากกว่า 239 เสียง ก็พ้นจากตำแหน่งทันทีโดยอัตโนมัติ ซึ่งกึ่งหนึ่งของสมาชิกสภาผู้แทนราษฎรที่มีอยู่ในปัจจุบัน คือ 477 คนรองนายกรัฐมนตรีรายนี้ ย้ำว่า นี่คือพูดเฉพาะเสียงที่ไม่ไว้วางใจ แต่เสียงที่ไว้วางใจจะมีเท่าไหร่นั้นเอาไว้เป็นประเด็นการเมือง เอาไว้นินทากันเอง แต่ในทางกฎหมายไม่ได้เกิดผลอะไรนายวิษณุ ย้ำว่า การได้คะแนนมากหรือน้อยนั้นไม่เกี่ยวข้องกับเรื่องดุลพินิจ เพราะถ้าคะแนนเสียงไม่ไว้วางใจมากเกินกว่ากึ่งหนึ่งก็พ้นจากตำแหน่ง และย้ำว่าหากบุคคลที่ได้รับเสียงไม่ไว้วางใจเกินกึ่งหนึ่งเป็นนายกรัฐมนตรี คณะรัฐมนตรี จะพ้นไปทั้งหมดเพียงแต่ว่าทั้งคณะต้องรักษาการต่อไป รวมถึงนายกรัฐมนตรีด้วย จนกว่าสภาผู้แทนราษฎรจะลงมติเลือกนายกรัฐมนตรีคนใหม่นายวิษณุ อธิบายเพิ่มเติมว่า หลังจากได้นายกรัฐมนตรีคนใหม่ นายกรัฐมนตรีก็จะแต่งตั้งคณะรัฐมนตรี พอได้คณะรัฐมนตรีแล้วก็จะเข้าเฝ้าถวายสัตย์ปฏิญาณผู้สื่อข่าวถามย้ำว่าจะเป็นอย่างไรหากนายกรัฐมนตรีถูกลงมติไม่ไว้วางใจในสุดสัปดาห์นี้ รองนายกรัฐมนตรีกล่าวว่าอยู่ที่ประธานสภาฯ เพราะประธานสภาฯ จะต้องเรียกประชุมรัฐสภาฯ แต่เมื่อไหร่ก็แล้วแต่
ประวิตรปัดกลางสภาฯ ไม่เกี่ยวรัฐประหาร ก่อนโยนประยุทธ์ "ท่านนายกฯ นี่คนเดียว"|พลเอก ประวิตร วงษ์สุวรรณ รองนายกรัฐมนตรี กล่าวระหว่างการอภิปรายไม่ไว้วางใจช่วงเย็นวันพุธ (20 ก.ค.) ว่าตนไม่เกี่ยวข้องกับการรัฐประหารปี 2557 ก่อนชี้ไปทาง พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ว่าเป็นผู้ก่อการรัฐประหารคนเดียวรองนายกรัฐมนตรี กล่าวว่า พลเอก อนุพงษ์ เผ่าจินดา รัฐมนตรีว่าการกระทรวงมหาดไทย ก็ไม่เกี่ยวข้องด้วย"แล้วเรื่องของ เรื่องของปฏิวัติเนี่ย ผมก็ไม่ได้ไปเกี่ยวข้อง นี่ครับคนปฏิวัติ ท่านนายกฯ นี่คนเดียว" พล.อ.ประวิตร กล่าวพร้อมชี้ไปทาง พล.อ.ประยุทธ์ ก่อนมีเสียงหัวเราะจากบรรดา ส.ส."นายกฯ... ท่านอนุพงษ์ก็ไม่ได้เกี่ยวข้อง คุณก็เอาผมไปเกี่ยวข้อง คุณก็เอาผมไปเกี่ยวข้อง ผมยังไม่รู้เลยจะปฏิวัติเมื่อไหร่ 3 ป.  3 เปอ อะไร พูดไปเรื่อย นะ เอาเรื่องจริงเข้าว่าดีกว่าครับ นะครับ นะครับ เอ่อ..."คำกล่าวนี้เกิดขึ้นระหว่างที่ พล.อ.ประวิตร ชี้แจงเรื่องนาฬิกาหรู ที่เคยอ้างว่าไม่ใช่ทรัพย์สินส่วนตัว แต่เป็นนาฬิกาที่ยืมมาจากเพื่อนรักที่สนิทกันมามากกว่า 50 ปี ตั้งแต่เรียนชั้นมัธยมด้าน พล.อ.ประยุทธ์ ยิ้มเจื่อนในช่วงดังกล่าว
อมรัตน์ มอบกระจกให้ประยุทธ์ ลั่นจะได้สะท้อนหน้าคนก่อกบฎ-ไม่รู้ประวัติศาสตร์|นางอมรัตน์ โชคปมิตต์กุล สมาชิกสภาผู้แทนราษฎร (ส.ส.) แบบบัญชีรายชื่อ พรรคก้าวไกล มอบกระจกให้ พลเอก ประยุทธ์ จันทร์โอชา ระหว่างการอภิปรายไม่ไว้วางใจเมื่อวันพฤหัสบดี (21 ก.ค.) เพื่อสะท้อนใบหน้าของผู้ที่นางอมรัตน์กล่าวเป็นผู้ก่อความไม่สงบตัวจริง จากการรัฐประหาร และไม่รู้ประวัติศาสตร์การเมืองไทยด้วยการเชิดชูขบวนการกบฎบวรเดช"ดิฉันมีสิ่งสุดท้ายค่ะที่ดิฉันอยากจะมอบให้ พล.อ.ประยุทธ์ ผ่านท่านประธาน สิ่งนั้นคือกระจก กระจากบานนี้ค่ะ" นางอมรัตน์ กล่าว"เพราะท่านปิดช่องคอมเมนต์ในเพจนายกฯ ในเพจชื่อ ประยุทธ์ จันทร์โอชา ประชาชนไม่มีสิทธิ์ที่จะสะท้อนความรู้สึกไปยังท่านได้ ดิฉันอยากจะบอกว่ากระจกบานนี้เวลาที่ท่านชี้หน้าใครบอกว่าก่อความวุ่นวายความไม่สงบ ท่านมองที่กระจกบานนี้ค่ะ เวลาที่ท่านเที่ยวชี้หน้าใคร บอกว่าเขาไม่มีมารยาทไม่รักชาติ มองที่กระจกบานนี้ และเวลาที่ท่านว่าใครว่าไม่อ่านประวัติศาสตร์ ท่านก็มองที่กระจกบานนี้ ทั้งหมดคนในกระจกค่ะ"คำพูดนี้เกิดขึ้นระหว่างการอภิปรายถึงการเปลี่ยนชื่อหรือทำลายสิ่งก่อสร้างที่เกี่ยวข้องกับคณะราษฎรตั้งแต่ พล.อ.ประยุทธ์ รัฐประหารเมื่อปี 2557 ตั้งแต่การเปลี่ยนหน้าบันของอาคารที่ว่าการอำเภอพาน จ.เชียงราย จากรูปพานใส่รัฐธรรมนูญ เป็นตราครุฑ เรื่อยมาถึงการที่มีชายหัวเกรียนแอบเปลี่ยนนำป้ายที่เขียนว่า สะพานท่าราบ มาทับชื่อสะพานพิบูลสงคราม ใกล้รัฐสภา เมื่อไม่กี่สัปดาห์ก่อน"ท่านนายกรัฐมนตรี พล.อ.ประยุทธ์ จันทร์โอชา ผู้ชอบสั่งสอนให้ประชาชนไปศึกษาประวัติศาสตร์ ถามจริงๆ ค่ะ แล้วตัวท่านเองได้เคยศึกษาประวัติศาสตร์บ้างหรือไม่คะ ถามจริงๆ ท่านไม่ทราบประวัติศาสตร์การเมืองไทยเหรอ ว่าเหตุการณ์กบฎบวรเดชในครั้งนั้น ผู้นำกองทัพร่วมมือกับประชาชนมาปราบปรามกบฎบวรเดชจนสำเร็จเพื่อปกป้องรัฐธรรมนูญและเพื่อปกป้องประชาธิปไตย" นางอมรัตน์ กล่าว"แต่ พล.อ.ประยุทธ์ นายทหารนอกรีต กลับนำเอามา เอาชื่อกบฎมาเชิดชู นอกจากจะฉีกรัฐธรรมนูญแล้วยังเอาชื่อกบฎมาเชิดชู และมีพฤติกรรมมุ่งทำลายสัญลักษณ์ของการสร้างประชาธิปไตยตลอดมา""ล่าสุดเมื่อวานนี้ตอนบ่ายที่สภาแห่งนี้ค่ะท่านประธาน พล.อ.ประยุทธ์ยังแสดงพฤติกรรมชูแขนขึ้นสุด แอ่นอก ยิ้มร่า รับว่าตัวเองก่อการกบฎคนเดียว การหัวเราะเรื่องการรัฐประหารในสภาแห่งนี้เมื่อวานเย็น คือการไร้ยางอาย ไม่มีวุฒิภาวะ ทำอะไรไม่ถูกกาลเทศะ""ถ้าปล่อยให้ผู้นำอย่าง พล.อ.ประยุทธ์ จันทร์โอชา คนนี้ครองอำนาจต่อไป วันหนึ่งแม้นแต่อนุสาวรีย์ประชาธิปไตยที่ถนนราชดำเนินของพวกเราก็จะไม่มีเหลือ และดิฉันฝากด้วยนะคะชื่อถนนหมายเลข 1 จากกรุงเทพฯ ไปสุดที่เชียงราย ชื่อถนนพหลโยธิน โรงพยาบาลแห่งหนึ่งที่ จ.กาญจนบุรี โรงพยาบาลพหลพลยุหเสนา ช่วยกันดูด้วยนะคะ อย่าให้หายไปอีก"นอกจากประเด็นเกี่ยวกับความพยายามลบมรดกของคณะราษฎรและหันมาเชิดชูขบวนการกบฎบวรเดชแล้ว นางอมรัตน์ ยังอภิปราย พล.อ.ประยุทธ์ เกี่ยวกับข้อกล่าวหาว่าละเลยหรือจงใจละเลยให้เกิดการทุจริตในกระบวนการประมูลการก่อสร้างโครงการต่างๆ ของกองทัพด้วยนางอมรัตน์อภิปรายเรื่องแรกเกี่ยวกับการใช้งบประมาณถึง 60 ล้านบาท เพียงเพื่อสร้างแท่นอนุสาวรีย์ที่ค่ายภูมิพล จ.ลพบุรี ที่สื่อมวลชนหลายสำนักรายงาน แต่กลับถูกภาครัฐโจมตีว่าเป็นข่าวบิดเบือน พร้อมอ้างว่าเงิน 60 ล้านบาทนั้นมาจากการบริจาคของประชาชนผู้มีจิตศรัทธา ไม่ใช่งบประมาณแผ่นดินส.ส. รายนี้กล่าวต่อไปว่า ตนจึงไปค้นดูงบการเงินของกองทัพบกของปีงบประมาณที่สิ้นสุดเมื่อวันที่ 30 ก.ย. 2564 พบว่ามีได้รับบริจาคเพียงแค่ 3 ล้านบาท ส่วนของปีก่อนหน้าก็มียอดเงินบริจาคเพียง 2.3 ล้านบาท เท่านั้นนางอมรัตน์ พูดเสริมว่า ตนไปค้นเอกสาร บก.01 ที่แสดงงบประมาณที่ได้รับจัดสรรและราคากลางของโครงการดังกล่าว พบว่ามีข้อความว่า เงินเกือบ 60 ล้านบาทนี้งบประมาณเพิ่มเติมระหว่างปีงบประมาณ 2564"ถ้ามันเป็นเงินที่มาจากงบประมาณของรัฐ ก็เท่ากับว่าศูนย์ต่อต้านข่าวปลอม กระทรวงดิจิทัลฯ ศูนย์ต่อต้านข่าวปลอมของรัฐบาลเอาข่าวปลอมจากกองทัพบกมาเผยแพร่ เพื่อให้ประชาชนเข้าใจผิดว่าเงิน 60 ล้านบาทนี้มาจากการบริจาคใช่หรือไม่ เป็นเฟกนิวส์ซ้อนเฟกนิวส์ใช่หรือไม่" นางอมรัตน์ กล่าว"แล้วถ้าเงินเพิ่มเติมระหว่างปีงบประมาณ 64 ก้อนนี้ไม่ได้มาจากเงินของรัฐ แต่มาจากเงินบริจาคจริงๆ ดิฉันถามว่า การที่เสามารถเอาเงินบริจาค... ดิฉันสงสัยว่าเงินบริจาคมากมายขนาดนั้น กองทัพบกเก็บไว้ในปี๊บที่ไหนคะ ทำไมไม่อยู่ในบัญชี แล้วทำไมดิฉันไม่เคยเห็นกองทัพประชาสัมพันธ์ให้ประชาชนร่วมกันบริจาคเข้าบัญชีเลย นี่มันโครงการพิเศษอะไรกันคะ ท่านประธาน"โครงการต่อไปที่นางอมรัตน์ยกมาอภิปรายไม่ไว้วางใจ พล.อ.ประยุทธ์ จันทร์โอชา ว่าละเลยหรือจงใจละเลยให้เกิดการทุจริต คือ โครงการบ้านพักรับรองผู้บัญชาการทหารเรือ มูลค่า 65 ล้านบาท ที่รวมตั้งแต่ขั้นตอนรื้อถอนนางอมรัตน์ กล่าวว่า กองทัพเรือประกาศราคากลางเมื่อเดือน มี.ค. 2562 โดยมีบริษัท 3 แห่งยื่นซอง ก่อนได้ผู้ชนะการประมูลเมื่อวันที่ 27 พ.ค. ปีเดียวกัน และเซ็นสัญญาก่อสร้างอีก 2 วันถัดมาแต่ภาพถ่ายดาวเทียมจากบริษัทอินเทอร์เน็ตชื่อดังของสหรัฐ เมื่อวันที่ 22 ก.พ. 2562 กลับพบว่าบ้านพักหลังเดิมถูกรื้อถอนไปแล้ว และวันที่ 8 เม.ย. ปีเดียวกันมีการปรับพื้นที่เพื่อให้พร้อมต่อการก่อสร้างแล้วด้วย ส่วนภาพถ่ายเมื่อวันที่ 30 ก.ค. พบว่าโครงการนี้สร้างเกือบเสร็จแล้ว"สรุปว่ากองทัพเรือให้ผู้รับเหมาเข้าไปทำงานก่อนจะเซ็นสัญญาล่วงหน้าถึง 3 เดือนเศษเป็นอย่างน้อยค่ะ ท่านประธาน" นางอมรัตน์ กล่าว"30 ก.ค. นี้สร้างเกือบจะเสร็จแล้วนะ โครงการระดับ 65 ล้าน เซ็นสัญญากัน 2 เดือน พอ 30 ก.ค. สร้างเกือบจะเสร็จแล้ว ดิฉันถามว่าท่านเสกหรือว่าสร้างคะ แล้วอย่างนี้จะเปิดซองประกวดราคาไปทำไม"
ชัชชาติขอโทษคนกรุงเทพฯ หลังน้ำท่วมหนัก แนะวันนี้ใครกลับบ้านเร็วได้รีบกลับ|นายชัชชาติ สิทธิพันธุ์ ผู้ว่าราชการกรุงเทพมหานคร กล่าวเมื่อวันพฤหัสบดี (21 ก.ค.) ขอโทษประชาชนที่อาศัยในกรุงเทพมหานคร หลังน้ำท่วมหลายพื้นที่จากฝนตกหนักและการระบายน้ำที่ทำได้จำกัด"ประชาชนเอง ผมว่าก็ ก็ต้องกราบขอโทษจริงๆ นะ เพราะว่าเป็นเรื่องที่น้ำฝนมันหนักจริงๆ นะ แล้วคงต่อเนื่องอีกหลายวัน งั้นก็ต้องพูดว่ามันคงจะหนักอีก" นายชัชชาติ กล่าวคำขอโทษนี้เกิดขึ้นหลังเกิดฝนตกหนักในกรุงเทพมหานครตั้งแต่เย็นวันพุธ (20 ก.ค.) ต่อเนื่องจนถึงชั่วโมงแรกๆ ของวันพฤหัสบดี (21 ก.ค.) ส่งผลให้น้ำท่วมถนนหลายสาย จากข้อจำกัดเกี่ยวกับการระบายน้ำเหตุนี้ทำให้ประชาชนหลายคนที่เดินทางไปตามแนวรถไฟฟ้าใต้ดิน ต้องรออยู่ด้านในสถานีเพราะฝนตกหนัก ขณะเดียวกันประชาชนที่ใช้รถเมล์ ก็ต้องรอที่ป้ายรถเมล์หรือเดินทางด้วยวิธีอื่นแทน เพราะรถเมล์ขาดระยะจากน้ำท่วมและการจราจรที่หนาแน่นคมกฤษ ดวงมณี / Sanook Newsรถแท็กซี่ขับฝ่าน้ำบนถนนประชาราษฎร์บำเพ็ญ เขตห้วยขวาง กรุงเทพมหานคร เมื่อวันที่ 20 ก.ค. 2565ผู้ว่าราชการกรุงเทพมหานคร กล่าวต่อไปว่าตนสั่งการให้ทุกเขตนำรถที่สามารถขนคนได้มาใช้ทั้งหมดในคืนวันพฤหัสบดี (21 ก.ค.) และเตรียมพร้อมรับสถานการณ์ตลอด นอกจากนี้ยังให้แต่ละเขตแจ้งจุดที่ประชาชนสัญจรลำบากมาให้ทราบด้วยนอกจากรถของกรุงเทพมหานครแล้ว นายชัชชาติ เผยว่า ขณะนี้กำลังประสานหน่วยงานอื่นๆ ให้นำรถมาให้บริการประชาชน และเมื่อผู้สื่อข่าวถามเกี่ยวกับรถทหาร นายชัชชาติมองว่าถ้าหากมีหน่วยงานต่างๆ มาร่วมมือกันเยอะ ก็ยิ่งเป็นผลดี แต่ขณะนี้กำลังพิจารณาอยู่ เพราะถนนแต่ละเส้นมีขนาดต่างกัน จำเป็นต้องใช้ขนาดรถที่เหมาะสมนอกจากนี้ นายชัชชาติ มองว่า การให้ประชาชนทำงานจากบ้านในช่วงนี้ ก็จะลดโอกาสเจอกับฝนตกและน้ำท่วมไปได้มาก"ผมว่าตอนนี้ถ้าเกิดเป็นไปได้ ถ้าใครสามารถเวิร์กฟรอมโฮมได้ อยู่ในบ้านก็ดีเหมือนกันนะ เพราะว่าเหมือนกับว่าลดความเสี่ยงลง" นายชัชชาติ พูดผู้สื่อข่าวคนหนึ่งถามเกี่ยวกับคำแนะนำเกี่ยวกับการรับมือในเย็นวันพฤหัสบดี (21 ก.ค.) นายชัชชาติตอบว่าต้องเตรียมรับมือแล้ว โดยเฉพาะผู้ที่อาศัยโซนตะวันออกของเมือง และที่ใกล้คลองลาดพร้าวและคลองแสนแสบ"ถ้ากลับบ้านเร็วได้กลับก่อน ผมว่าไปตั้งหลักที่บ้าน ถ้าน้ำเข้าบ้านก็วิดนะ หรือถ้าไม่จำเป็นก็อยู่ในบ้าน ผมว่าตั้งหลัก ละก็ฟังข่าวสารเอานะครับ เพราะว่าการออกมามีโอกาสจะกลับบ้านลำบากอะนะ อย่างเมื่อคืนเนี่ย ผมว่าจริงๆ แล้วน้ำท่วมเราก็คิดว่าเป็นเรื่องที่ใช้เวลามันลง แต่คนกลับบ้านไม่ได้เนี่ย ลำบากเลย เที่ยงคืนยังเห็นอยู่กันตามป้ายรถเมล์เต็มไปหมดเลย เพราะว่าไม่รู้จะกลับยังไงไง"
ประยุทธ์ ลั่นให้สิทธิประชาชนเกิน 100% พ้อเห็นแก่สิทธิมนุษชนของผมบ้าง|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวชี้แจงในอภิปรายไม่ไว้วางใจรัฐมนตรีเป็นรายบุคคล ต่อกรณีการจับกุมผู้ชุมนุม และการละเมิดสิทธิเสรีภาพประชาชนที่เห็นต่าง โดยถามกลับว่า ที่ทำผิดกฎหมายเป็นกฎหมายปกติหรือไม่ ไม่ใช่กฎหมายที่เขียนมาใหม่ ตัวเองให้นโยบายอย่างต่อเนื่องว่าให้ระมัดระวังการใช้กฎหมาย อะไรแจ้งเตือนได้ก็ให้แจ้งเตือนก่อน โดยเฉพาะกับกลุ่มเยาวชน ที่อาจจะได้รับความเข้าใจที่ผิดเพี้ยนไปพล.อ.ประยุทธ์ กล่าวต่อไปว่า หลายครั้งรัฐก็ต้องไปพูดคุยทำความเข้าใจกับผู้ปกครอง เพื่อไม่ต้องการให้เยาวชนอยู่ในอันตรายและถูกดำเนินคดี เพราะการดำเนินคดีก็อยู่ในหน้าที่ของศาล ซึ่งเยาวชนก็จะต้องไปศาลเยาวชน ตัวเองไม่เคยละเมิดอำนาจศาล ฝ่ายค้านก็ต้องระวังด้วย ส่วนเรื่องสิทธิมนุษยชน ตัวเองให้อย่างเต็มที่และเกินร้อย ตามกฎหมายที่มีอยู่หลายฉบับพยายามผ่อนหนักเบาสั้นยาว แต่ไม่เข้าใจว่าทำไมการเคลื่อนไหวถึงเกิดในช่วงระยะเวลานี้ และมีพรรคการเมืองบางพรรคที่มาอยู่ตรงนี้ เป็นเรื่องที่อันตราย เชื่อว่าคนไทยทั้งประเทศจะมองออก ว่ามีการไปพูดในโรงเรียน มหาวิทยาลัย เพื่อให้มีการทำลายล้างระบบและเปลี่ยนแปลงใหม่ทั้งหมด กฎหมายทั้งหมดตัวเองไม่ได้ร่างขึ้นมาใหม่ แต่พวกท่านเป็นคนเริ่มทำเอง"เรื่องสิทธิมนุษยชน ผมก็พยายามให้เต็มที่แล้ว ผมคิดว่าผมให้เกิน 100% ไปแล้วนะตอนนี้ กฎหมายหลายตัวก็มีอยู่ ผมก็พยายามผ่อนหนักผ่อนเบา ผ่อนสั้นผ่อนยาวให้มาโดยตลอด" พล.อ.ประยุทธ์ กล่าว   ส่วนกรณีที่ถูกกล่าวหาว่ารัฐบาลใช้ในโปรแกรมเพกาซัสเพื่อแอบติดตามฝ่ายตรงข้ามนั้นว่า ตนเองปฏิเสธว่าไม่รู้จัก เหมือนเช่นที่ฝ่ายค้านวิจารณ์ว่าตัวเองไม่ฉลาด พร้อมยืนยันว่า ไม่ให้ค่าในเรื่องการแอบติดตามดังกล่าวและจะไม่ยอมเสียงบประมาณ โดยเปล่าประโยชน์เพื่อมาติดตามข้อมูลฝ่ายตรงข้ามตามที่ถูกกล่าวหาเพราะสามารถเข้าไปดูในโซเชียลมีเดียก็ได้โดยไม่ต้องเสียค่าใช้จ่าย และในช่วงท้ายของการชี้แจงนายกรัฐมนตรีกล่าวว่า ขอฝากเตือนไปยังผู้อภิปรายทุกคนในกรณีการพาดพิงไปถึงบุคคลภายนอก การใช้คำพูดที่รุนแรงต่อตนเองและครอบครัวเกินขอบเขตตนเองก็จะดำเนินคดีกลับคืนเช่นกัน เพราะถือว่าการอภิปรายผู้พูดจะต้องรับผิดชอบต่อคำพูดที่เกิดขึ้น ยืนยันว่าตนเองไม่เคยหยาบคายหรือแสดงกิริยาที่ไม่สุภาพ เพราะการอภิปรายในครั้งนี้ ก็เป็นการตั้งคำถามซ้ำเดิมที่ตนเองตอบมาหลายครั้งจึงมองว่ามีเรื่องสำคัญกว่าที่จะต้องคิด ในสภาวการณ์ที่ประเทศเจอกับปัญหาอย่างรอบด้านเพื่อแก้ปัญหาให้กับประชาชน"สิทธิมนุษยชนนั้นผมก็มีของผมเอง ท่านก็มีของท่าน ทุกคนมีสิทธิเท่าเทียมกันหมด ผมอาจจะต้องรับผิดชอบมากหน่อย มีหน้าที่การงานมากหน่อย เพราะฉะนั้นผมก็ไปอ้างสิทธิของผมมากกว่าคนอื่นไม่ได้อยู่แล้ว เพราะผมมีสิทธิเท่าท่านทุกคน แต่อย่าละเมิดซึ่งกันและกัน ถ้าอะไรก็ตามที่ทำให้เกิดความเสียหายกับผม ผมจำเป็นต้องรักษาสิทธิส่วนบุคคลของผมเช่นกันอันนี้ไม่ได้ขู่ เป็นเรื่องของกฎหมาย สิ่งท่านก็อาจจะไม่ได้สนใจมากเท่าไร เพราะท่านก็ใช้ถ้อยคำที่รุนแรงพอสมควร" พล.อ.ประยุทธ์ กล่าวพล.อ.ประยุทธ์ กล่าวว่า ทุกอย่างตนไม่แก้ตัวอะไรทั้งสิ้นและมีเรื่องสำคัญหลายเรื่องที่ต้องพูดให้เกิดประโยชน์ในสภาแห่งนี้และในประเทศชาติและในเวลานี้มากกว่าเรื่องที่ตีกันไปตีกันมา หลายเรื่องพูดไปแล้วถามแล้วถามอีก กมธ. เป็นเรื่องเดิมๆ ขอให้ใช้เวลาให้เกิดประโยชน์กันดีกว่าโต้เถียงโต้แย้งกันแบบ นี้ในขณะที่สถานการณ์บ้านเมืองก็เป็นแบบนี้อยู่ และรัฐธรรมนูญที่ท่านว่า ตัวเองไม่ใช่คนเขียนรัฐธรรมนูญ และสั่งใครไม่ได้อยู่ แล้วก็เป็นเรื่องของคณะทำงานคณะร่างเขาทำมา ดังนั้นการที่เอาคนนั้นมาอ้างคนนี้มาพูด เอาหนังสือพิมพ์มาอ่าน ตัวเองรับไม่ได้ เพราะเป็นข้อมูลที่ต้องตรวจสอบ หลายครั้งที่ผมเตือนไปแล้วว่าอย่าละเมิดสิทธิส่วนบุคคลของตัวเอง ครอบครัว และไม่อยากจะกล่าวย้อนไปคนที่ทำให้เกิดความเสียหายต่างๆคำชี้แจงนี้มีขึ้นหลังจาก นางสาวเบญจา แสงจันทร์ ส.ส. บัญชีรายชื่อ พรรคก้าวไกล อภิปรายไม่ไว้วางใจ พล.อ.ประยุทธ์ ในกรณีบิดผันกระบวนการยุติธรรมเพื่อเป็นเครื่องมือทางการเมืองในการปราบปรามประชาชนผู้เห็นต่าง และปิดกั้นการใช้เสรีภาพของประชาชน ทั้ง ม.116 ยุยงปลุกปั่นฯ และ ม.112 หมิ่นประมาทกษัตริย์ ซึ่งเบญจา กล่าวว่าเป็นการบิดเบือนกฎหมายและกระบวนการยุติธรรม เพื่อค้ำจุนและรักษาอำนาจทางการเมืองของรัฐบาล นำมาซึ่งการละเมิดสิทธิเสรีภาพขั้นพื้นฐานของประชาชนและวิกฤตของสถาบันตุลาการและสถาบันทางการเมืองอื่นๆ ที่เกี่ยวข้องด้วยนางสาวเบญจา แสงจันทร์ ส.ส. แบบบัญชีรายชื่อ พรรคก้าวไกลนางสาวเบญจา กล่าวว่า ตั้งแต่วันที่ 18 ก.ค. 2563 จนถึงวันที่ 30 มิ.ย. 2565 มีผู้ถูกดำเนินคดีจากสถานการณ์ชุมนุมและการแสดงความคิดเห็นทางการเมืองไปแล้วอย่างน้อย 1,832 คน เป็นเยาวชนที่อายุต่ำกว่า 18 ปี จำนวน 282 ราย มีผู้ถูกดำเนินคดี ม.112 กว่า 200 คนตอนท้ายการอภิปราย นางสาวเบญจา พร้อม ส.ส. พรรคก้าวไกล ชูรูปภาพของผู้ถูกดำเนินคดีการเมืองและเรียกร้องให้ปล่อยตัวและความยุติธรรมให้กับนักโทษการเมืองทุกคน รวมทั้งคดี ม. 112
"ศิธา" ช่วยคิด ร่วมทำ ไม่ดรามา แก้น้ำท่วมขังกทม. แนะแจ้งจุดเสี่ยงล่วงหน้า|"ศิธา" ช่วยคิด ร่วมทำ ไม่ดรามา แก้น้ำท่วมขังกทม. แนะบริหารจัดการคลองให้มีประสิทธิภาพสูงสุด พร่องน้ำให้เป็นแก้มลิงธรรมชาติ พร้อมแจ้งพื้นที่เสี่ยงให้ทราบล่วงหน้านาวาอากาศตรี ศิธา ทิวารี โพสต์ข้อความผ่านเฟสบุ๊ก น.ต.ศิธา ทิวารี - Sita Divari ระบุว่า ต่อเนื่องจากกรณี #น้ำท่วมกรุงเทพ เมื่อคืนนี้ ที่ผมได้โพสต์ไว้ว่า จะขอแสดงความคิดเห็นที่ได้เคยนำเสนอไว้ตอน #เลือกตั้งผู้ว่ากทม นะครับ1. โดยปกติธรรมชาติของน้ำ จะไหลจากที่สูงลงสู่ที่ต่ำเสมอ ถนนทุกเส้นที่ #น้ำรอระบาย เมื่อคืนนี้ ล้วนแต่สูงกว่าคลองทั้งสิ้น เราควรทำให้คลองในกรุงเทพ พร้อมที่จะเป็น #พื้นที่รับน้ำ และ #แก้มลิงธรรมชาติ ในช่วงเวลาที่ฝนกำลังจะมา2. กรุงเทพมหานครได้ฉายา #เวนิสตะวันออก (Venice of the East) เพราะเรามีคลองเยอะมากๆ คลองมีความยาวรวมกันถึง 2,600กิโลเมตร คลองมีทุกเขตไขว้ไปมาทุกทิศทุกพื้นที่ทั่ว กทม. แทบทุกคลองมีประตูระบายน้ำพร้อมเครื่องสูบน้ำที่พร้อมใช้งานได้และ กทม.ลงทุนกับระบบแก้ไขปัญหาน้ำท่วมไปแล้วกว่าแสนล้านบาท ดังนั้น “เรามีทรัพยากรเพียงพอ ที่จะแก้ไขปัญหาได้”3. ในการระบายน้ำ ถนนทุกสายถูกออกแบบให้อยู่สูง ท่อระบายน้ำจะต่ำลงมา คลองจะอยู่ต่ำสุด ในพื้นที่ที่ไม่มีคลองก็จะมี #อุโมงค์ยักษ์ มูลค่าหลายหมื่นล้าน ช่วยระบายน้ำแทน น้ำจากคลองและอุโมงค์ยักษ์ จะไหลต่อไปลงแม่น้ำ และลงทะเล ด้วยระบบ Gravity โดยเสริมประสิทธิภาพการระบายน้ำให้รวดเร็ว ด้วยเครื่องสูบน้ำ และประตูระบายน้ำ4. ถ้า กทม.มีการบริหารจัดการที่ดี ใช้คลองให้เป็นประโยชน์อย่างเต็มประสิทธิภาพ ทางระบายน้ำไม่อุดตัน และรองรับ Flow ของน้ำได้เพียงพอ ธรรมชาติของน้ำก็จะไหลจากที่สูงลงที่ต่ำ ก็จะไหลไปรอระบายอยู่ในคลอง ไม่รอระบายอยู่แถวหน้าแข้งประชาชน, ฟุตบาท, ล้อรถ หรือตามถนนหนทางอีกต่อไป5. การพยากรณ์อากาศเดี๋ยวนี้แม่นยำมาก โดยทุกครั้งที่ฝนจะตกหนัก กรมอุตุฯจะมีการเตือนให้ทราบล่วงหน้าไม่ต่ำกว่า 2-3วันเสมอ สำนักระบายน้ำควรจะพร่องน้ำในคลองบริเวณที่ฝนจะตก ให้คลองทำหน้าที่เป็นแก้มลิงโดยธรรมชาติ ในปริมาณที่เพียงพอจะระบายน้ำลงอุโมงค์ยักษ์ หรือลงแม่น้ำได้ทันปริมาณน้ำฝนที่ตกลงมา(หากน้องฝนไม่มา ตามที่นัดหมายไว้กับพี่อุตุนิยมวิทยา เจ้าหน้าที่ก็สามารถเปิดประตูระบายน้ำ ให้น้ำกลับเข้ามาในคลองได้เหมือนเดิม ซึ่งจะเป็นการหมุนเวียนน้ำที่สะอาดกว่าเดิม กลับเข้ามาในระบบคลองด้วย)6. ถ้าทำแบบนี้ได้ กทม.จะมีผู้รับผิดชอบที่ชัดเจน โดย6.1 หากน้ำท่วมถนนเส้นไหน ในพื้นที่เขตไหน โดยที่คลองระบายน้ำของเขตนั้น มีน้ำอยู่เต็มคลอง หมายความว่าสำนักระบายน้ำ บกพร่องในการระบายน้ำเพื่อรอฝนมา น้ำจึงต้องมารอระบายอยู่แถวหน้าแข้งประชาชน “สำนักระบายน้ำจะต้องเป็นผู้รับผิดชอบ ในเคสนี้”6.2 แต่ถ้าน้ำท่วมเขตไหน ในขณะที่คลองยังแห้งสามารถรองรับน้ำได้อยู่ แสดงว่ามีปัญหาที่การระบายน้ำของสำนักงานเขตนั้นๆ โดยปัญหาใหญ่สุดคือ การลอกท่อ และขีดความสามารถของระบบระบายน้ำของเขตนั้น “สำนักงานเขตต้องรับผิดชอบในส่วนนี้”7. เมื่อดูรายละเอียดของปัญหาจุดต่างๆรายเขต และแยกการรับผิดชอบได้แล้ว กทม.จะมีข้อมูลที่แจ้งให้ประชาชนในพื้นที่ทราบล่วงหน้าได้ก่อนที่ฝนจะตก ว่าเขตไหนปลอดจากน้ำท่วม เขตไหนเสี่ยง เขตไหนท่วมแน่ๆ และจะแก้ไขปัญหาเฉพาะหน้าให้ประชาชนอย่างไร? และแก้ไขปัญหาแบบถาวรให้ลุล่วงไปได้เมื่อไหร่?สุดท้าย#ปัญหาน้ำรอระบาย สามารถแก้ไขให้บรรเทาเบาลงได้ ด้วยการบริหารจัดการอย่ามีประสิทธิภาพ ภายใต้ทรัพยากรที่เรามีอยู่เดิม ซึ่งได้ใช้งบประมาณไปเป็นแสนล้านแล้วผู้ว่าฯ กทม.เพียงคนเดียว ไม่สามารถแก้ไขปัญหาของเมืองที่มีคนอยู่เป็น 10ล้านคนได้ พวกเราที่อาศัยอยู่ใน กทม. ต้องช่วยกัน โดยผมยืนยันคำเดิมว่า หากจะให้ ร่วมใจ ร่วมคิด ร่วมทำ ยินดีช่วยฟรี ไม่เอาตำแหน่ง ไม่คิดตังค์ ตั้งแต่ตอนสมัครผู้ว่า และในฐานะที่เป็น #คนกทม คนหนึ่งมาช่วยกันคิด ร่วมกันทำ ด้วยความจริงใจ ไม่บ่น ไม่กระแนะกระแหน ไม่ดราม่า มาร่วมกันทำให้ #เมืองของเรา น่าอยู่ น่าเที่ยว น่ามาจับจ่ายใช้สอย ร่วมกันกับทางผู้ว่าฯ และ กทม.ด้วยกันครับ 
5 ไอเทมเด็ดอภิปรายไม่ไว้วางใจ 65 ยกขึ้นมาแล้วมีเฮ|ในศึกอภิปรายไม่ไว้วางใจครั้งสุดท้าย ส.ส. ฝ่ายค้านต่างก็งัดลูกเล่นต่างๆ มาประกอบการอภิปรายในสภา โดยเฉพาะไอเทมลับต่างๆ ที่จะช่วยสร้างสีสันให้เนื้อหาที่อภิปรายน่าสนใจมากยิ่งขึ้น หรือไม่ก็สร้างเรื่องให้คู่พิพาทจบไม่ลงไอเทมแรกที่บาดตากระแทกใจ พล.อ.ประยุทธ์ จันทร์โอชา ต้องยกให้ "กระจก" ของ อมรัตน์ โชคปมิตต์กุล ส.ส.บัญชีรายชื่อ พรรคก้าวไกล ที่อภิปรายในประเด็นความไม่โปร่งใสงบประมาณก่อสร้างพระบรมราชานุสาวรีย์ ซึ่งในช่วงท้ายการอภิปราย อมรัตน์ ยกกระจกเงาขึ้น พร้อมพูดว่า"สุดท้ายที่อยากให้พล.อ.ประยุทธ์ สิ่งนั้นคือกระจกบานนี้ เพราะท่านปิดคอมเมนต์ในเพจเฟซบุ๊ก ชื่อ "ประยุทธ์ จันทร์โอชา Prayut Chan-o-cha" ซึ่งประชาชนไม่มีสิทธิ์ที่จะสะท้อนความรู้สึกไปยังท่านได้ ตนอยากบอกว่ากระจกบานนี้เวลาที่ท่านชี้หน้าใครบอกว่าก่อความวุ่นวายก่อความไม่สงบให้มองที่กระจกบานนี้ เวลาที่ท่านเที่ยวชี้หน้าใครบอกไม่มีมารยาท ไม่รักชาติให้มองที่กระจกบานนี้ และเวลาที่ท่านว่าใครไม่อ่านประวัติศาสตร์ก็ให้ท่านมองที่กระจกบานนี้ ทั้งหมดคนคือในกระจก" อมรัตน์ กล่าว จากนั้นเธอก็เดินไปหน้าบัลลังก์เพื่อยื่นกระจกให้ พล.อ.ประยุทธ์ ส่องทันที ด้าน พล.อ.ประยุทธ์ ลุกขึ้นชี้แจงว่า "เมื่อช่วงเช้าที่ผ่านมาตนได้ใช้โอกาสไปกราบสมเด็จพระสังฆราช เนื่องในโอกาสวันอาสาฬหบูชาถวายธูปเทียนพรรษา และตนก็ได้ ขอแบ่งขอมอบให้กับทุกคนด้วย เนื่องในช่วงเวลาอันเป็นมงคลนี้ให้กับทุกคนด้วย เนื่องในช่วงเวลาอันเป็นมงคลนี้กับทุกคนทุกท่าน ก็สุดแล้วแต่ว่าใครจะรับได้รับไม่ได้ก็แล้วแต่ เพราะว่าทุกอย่างก็เป็นไปตามกรรม ใครทำกรรมดีก็ย่อมได้รับกรรมดี ทำกรรมไม่ดีก็คงปรากฏต่อไป ตนก็จะพยายามทำอย่างเต็มที่ทำให้ดีที่สุด แต่อาจจะไม่ดีในสายตาของท่าน ก็ไม่เป็นไร วันนี้ท่านบอกว่าชื่อของตนมีความหมายนู่นนี่ ก็ไปคิดเอาแล้วกันว่าคำว่า 'ตู่กับเตี้ย' ความหมายเหมือนกันหรือไม่ คงไม่เหมือนกันหรอกนะ แต่ไปดูว่าประโยชน์อะไรใครทำมากกว่า ตนเห็นว่าท่านก็เคลื่อนไหวอยู่ข้างนอกตลอดเวลา ท่านบอกว่าท่านศึกษาประวัติศาสตร์ ก็ดีครับ ท่านก็ศึกษาประวัติศาสตร์ส่วนที่ดีไว้บ้าง ก็แล้วกันสิ่งที่ท่านทำหลายๆ อย่างก็ปรากฏแล้วว่าเป็นเรื่องของการเกี่ยวข้องกับการก้าวล่วงสถาบันของชาติ ซึ่งตนรับไม่ได้อยู่แล้ว และตนจำเป็นต้องพูด" นอกจากนี้นายกฯ ยังระบุ ถึงเรื่องกระจกด้วยว่า "ส่วนในเรื่องกระจก ผมไม่ค่อยได้ใช้กระจก" ทำให้อมรัตน์ กลับมาประท้วงขอใช้สิทธิ์พาดพิง โดยระบุว่า เมื่อสักครู่ นายกรัฐมนตรีได้กล่าวถึงตนว่าก้าวล่วงสถาบันตรงไหน และข้อหามาตรานี้ผิด มีโทษร้ายแรง อยู่ดีๆ จะมาปากพล่อยว่าคนอื่นอย่างนี้ได้อย่างไร อย่ามั่ว เที่ยวพูดตีขุมแบบนี้ ก่อนที่ได้ ชวนหลีกภัย ประธานในที่ประชุมจะปิดไมโครโฟนของอมรัตน์จากนั้นนายกรัฐมนตรีได้ชี้แจงอีกครั้งว่า เวลาอมรัตน์พูดอะไรมาทั้งหมด ตนก็ฟังได้ และท่านก็ฟังตนบ้าง ตนไม่ได้ว่าอะไรที่เกินความเป็นจริงเท่าไหร่ ว่าไปดูในคดีต่างๆ ก็มีอยู่หลายคดีเหมือนกัน ก็ไปเตรียมต่อสู้คดีเอาแล้วกัน ทำให้อมรัตน์ ลุกขึ้นประท้วงอีกครั้งว่า นายกรัฐมนตรีได้พาดพิงโดยขอให้ถอนคำพูดทั้งสองอย่าง โดยระบุว่ามาตรา 112 เป็นมาตราร้ายแรง จะมาเที่ยวป้ายให้ใครแบบนี้ได้อย่างไร นี่ก็เอาเด็กไปเข้าคุกไม่ยอมปล่อยไม่ให้ประกัน อย่ามั่ว ซึ่งนายกรัฐมนตรีพูดสวนกลับมาว่า"ผมไม่ได้ป้าย ผมไม่ได้ไปยุ่งอะไรกับกระบวนการ" เหตุนี้ทำให้นางอมรัตน์ ลุกขึ้นกล่าวอย่างมีอารมณ์ว่า ขอให้นายกรัฐมนตรีถอนคำพูด โดยนายกรัฐมนตรีได้สวนกลับว่า"ผมไม่ถอน" นายชวน หลีกภัย ประธานสภาผู้แทนราษฎร ทำหน้าที่ประธานการประชุม ต้องปิดไมโครโฟนของอมรัตน์อีกครั้ง และกล่าวว่าขอให้ฟังประธาน โดยชวนกล่าวว่า เราอภิปรายเขาก็หนัก เพราะฉะนั้นก็ไม่มีอะไรที่จะต้องถอน โดยขอให้นายกรัฐมนตรีนั้นอภิปรายต่อ และตนคิดว่าดีที่สุดคือเราต้องระมัดระวังนางมนพร เจริญศรี ส.ส. นครพนม พรรคเพื่อไทย อภิปรายไม่ไว้วางใจ พล.อ.ประวิตร วงษ์สุวรรณ รองนายกรัฐมนตรี และ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ว่าขอให้ประชาชนจดจำสิ่งที่รัฐบาล พล.อ.ประยุทธ์ และพรรคร่วมรัฐบาลทุกพรรค ได้ร่วมกันเข่มฆ่าอนาคตของลูกหลานคนไทย ได้ทำลายสังคมครอบครัวที่อบอุ่น ได้ทำลายระบบรัฐสภาในระบอบประชาธิปไตยที่บิดเบี้ยว สภาผู้แทนราษฎรตกต่ำอย่างที่ไม่เคยมีมาก่อน สมาชิกสภาผู้แทนราษฎรถูกประณามจากสังคมภายนอก จากพฤติกรรมของสมาชิกเอง ที่ทำลายอุดมการณ์ของพี่น้องประชาชนที่เลือกมาและพรรคในสังกัดนางมนพรนำเสนอภาพสไลด์ประกอบการอภิปรายเป็น ภาพกราฟิกสัปปายะสภาสถาน ที่มีเครือกล้วยตั้งอยู่เหนือสุดของอาคารรัฐสภา พร้อมทั้งอภิปรายว่า พรรคเล็กๆ ทั้งหลาย ท่านไม่ต้องไปสนใจว่าท่านจะได้กล้วยกี่หวี ตอนนี้ดิฉันมีกล้วยอยู่แล้วระหว่างนั้น นายคารม พลพรกลาง ส.ส. แบบบัญชีรายชื่อ พรรคก้าวไกล ลุกขึ้นประท้วงผู้อภิปราย คำพูดที่ว่า "พรรคร่วมรัฐบาลร่วมกันเข่มฆ่า" แต่มนพร ไม่ถอนคำพูด เพราะสมาชิกที่ลุกขึ้นย่อมรู้แก่ใจว่าท่านทำอะไร ดิฉันจึงต้องขอชูกล้วย ใครต้องการกล้วยให้มารับที่ดิฉัน นอกจากนี้ นางมนพร ยังชูกล้วยหอมขึ้นมา 3 ลูกจากโพเดียมนายคารม ยังลุกขึ้นประท้วง และยืนยันว่ามนพรต้องถอนคำพูด พร้อมทั้งกล่าวว่า "ผมไม่เคยรับกล้วยใคร" จนมีการประท้วงอย่างต่อเนื่อง สุชาติ ตันเจริญ รองประธานสภาผู้แทนราษฎร คนที่หนึ่ง ทำหน้าที่ประธานการประชุม ปิดให้ประท้วงแล้วนายจิรายุ ห่วงทรัพย์ ส.ส. กทม. พรรคเพื่อไทย อภิปรายถึงเรื่องพลังงานที่มีราคาแพงไม่ได้เกี่ยวกับผลกระทบจากสงครามยูเครนรัสเซีย แต่เป็นเพราะรัฐบาลห่วยแตกโหล่ยโท้ย บริหารราชการแผ่นดินผิดพลาดบกพร่องโทษโน้นโทษนี่ ซึ่งมาตรการรอบใหม่ลดค่าครอบชีพช่วยเหลือประชาชนของรัฐบาลทั้ง 8 ข้อนั้น โดยเฉพาะขอความร่วมมือประหยัดพลังงาน วันนี้ตนขอหยิบวิธีประหยัดพลังงานที่นายกฯบอกประชาชน คือ เตาเศรษฐีใช้แล้วดีมีแล้วรวย ที่มีสัญลักษณ์ เบอร์ 5 ที่สนับสนุนโดยกระทรวงพลังงาน ขณะที่ยกเตามหาเศรษฐี ออกมาโชว์ และแจกจ่ายพัดสานให้ ส.ส. พรรคเพื่อไทยที่นั่งอยู่โดยรอบด้วยก่อนหน้านี้ นางสาวเบญจา แสงจันทร์ ส.ส. บัญชีรายชื่อ พรรคก้าวไกล อภิปรายไม่ไว้วางใจ พล.อ.ประยุทธ์ ในกรณีบิดผันกระบวนการยุติธรรมเพื่อเป็นเครื่องมือทางการเมืองในการปราบปรามประชาชนผู้เห็นต่าง และปิดกั้นการใช้เสรีภาพของประชาชน ทั้ง ม. 116 ยุยงปลุกปั่นฯ และ ม. 112 หมิ่นประมาทกษัตริย์ ซึ่งเบญจา กล่าวว่าเป็นการบิดเบือนกฎหมายและกระบวนการยุติธรรม เพื่อค้ำจุนและรักษาอำนาจทางการเมืองของรัฐบาล นำมาซึ่งการละเมิดสิทธิเสรีภาพขั้นพื้นฐานของประชาชนและวิกฤตของสถาบันตุลาการและสถาบันทางการเมืองอื่นๆ ที่เกี่ยวข้องด้วยตั้งแต่วันที่ 18 ก.ค. 2563 จนถึงวันที่ 30 มิถุนายน 2565 มีผู้ถูกดำเนินคดีจากสถานการณ์ชุมนุมและการแสดงความคิดเห็นทางการเมืองไปแล้วอย่างน้อย 1,832 คน โดยเป็นเยาวชนที่อายุต่ำกว่า 18 ปี จำนวน 282 ราย มีผู้ถูกดำเนินคดี ม. 112 กว่า 200 คน ในตอนท้ายเบญจาพร้อม ส.ส. พรรคก้าวไกล ชูรูปภาพของ ใบปอ ณัฐนิช และ บุ้ง เนติพร ผู้ถูกดำเนินคดีการเมืองและเรียกร้องให้ปล่อยตัวและความยุติธรรมให้กับนักโทษการเมืองทุกคน รวมทั้งคดี ม.112 นายมงคลกิตติ์ สุขสินธารานนท์ ส.ส.บัญชีรายชื่อ และหัวหน้าพรรคไทยศรีวิไลย์ อภิปรายไม่ไว้วางใจ พล.อ.ประยุทธ์ จันทร์โอชา นายกรัฐมนตรี และรมว.กลาโหม โดยเจ้าตัวระบุถึงเหตุการณ์ต่างๆ ที่เกิดขึ้นในประเทศไทยช่วงการบริหารของรัฐบาล ทั้งการปล่อยเครื่องบินของเมียนมารุกล้ำน่านฟ้าไทย สถานการณ์หนี้ต่างๆของประเทศ การกู้เงิน ค่าไฟ ค่าน้ำ ค่าน้ำมันที่สูงมากกว่าเดิม ทำให้รายจ่ายประชาชนเพิ่มแต่รายได้เท่าเดิม ทั้งนี้ ตอนท้ายของการอภิปรายมงคลกิตติ นิมนต์พระพุทธรูปปางบิณฑบาต แสดงต่อที่ประชุม พร้อมกับระบุว่า "ขอบิณฑทบาต พล.อ.ประยุทธ์ ให้ปลดปล่อยประเทศไทย ประชาชนไทย ด้วยการลาออกจากนายกฯ อยู่มาแล้ว 8ปี 2 เดือน ถ้าอยู่ต่อไปไม่มีประโยชน์ ผมจึงขอบิณฑบาต"
กรี๊ด! แชทไลน์หลุด อ้างพรรคเล็กรับกล้วย เดือนละ 1 แสน สลิปโอนชัดเจน|ผู้สื่อข่าวรายงานว่าจากกรณี ร.อ.ธรรมนัส พรหมเผ่า ส.ส.พะเยา ในฐานะหัวหน้าพรรคเศรษฐกิจไทย เคยมีสัญญาใจกับกลุ่ม 16 ว่า จะมีการลงมติในการอภิปรายไม่ไว้วางใจไปในทิศทางเดียวกัน แต่ล่าสุดกลุ่ม 16 มีทีท่าว่าจะโหวตไว้วางใจรัฐมนตรีทั้ง 11 คนภายหลังจากที่ได้เข้าพบพล.อ.ประยุทธ์ จันทร์โอชา นายกรัฐมนตรี จึงทำให้มีท่าทีที่เปลี่ยนไป ขณะที่พล.อ.ประวิตร วงษ์สุวรรณ รองนายกรัฐมนตรี ในฐานะผู้จัดการรัฐบาล ได้กำชับให้โหวตไว้วางใจรัฐมนตรีทุกคนโดยเฉพาะนายสันติ พร้อมพัฒน์ รัฐมนตรีช่วยว่าการกระทรวงการคลัง และเลขาธิการพรรคพลังประชารัฐ ที่มีข่าวว่าพรรคเล็กจะโหวตไม่ไว้วางใจ โดยให้เหตุผลว่านายสันติเป็นเลขาธิการพรรคพลังประชารัฐจะให้ได้คะแนนน้อยกว่าคนอื่นได้อย่างไร อีกทั้งหากพรรคเล็กไม่ยอมก็จะขับไล่พ้นจากพรรคร่วมรัฐบาลด้วย โดยสถานการณ์ล่าสุด เมื่อร.อ.ธรรมนัส ได้ทราบว่ากลุ่มพรรคเล็กหักหลัง จึงไม่พอใจอย่างยิ่ง และให้สัมภาษณ์ในทำนองว่า ใน 3 ปีที่ผ่านมา ใครที่มาเซ็นรับเงินเป็นรายเดือน ซึ่งจำนวนมากกว่า 3,000 บาทแน่นอน ซึ่งเรื่องตรงนี้จะมีคนไปยื่นกับป.ป.ช.เพราะถือเข้าข่ายผิดกฎหมาย และขอให้ระวังที่จะมีไลน์หลุดออกมาทั้งนี้ล่าสุดมีรายงานข่าวว่า มีไลน์หลุดออกมา ซึ่งมีเนื้อหาและภาพที่ระบุให้เห็นว่า มีรายชื่อส.ส.พรรคเล็ก เซ็นรับเงินเดือนประจำเดือน มี.ค.63 หลายคน และมีภาพหลักฐานการโอนเงินไปยังบุคคลปลายทางชัดเจน โดยจากการสอบถามพบว่าเป็นจำนวนเงิน 100,000 บาทต่อเดือน
“พิเชษฐ” ประกาศถอนตัว ยุติบทบาทจากกลุ่ม 16|“พิเชษฐ” ประกาศถอนตัวยุติบทบาทจากกลุ่ม 16 หลังลงมติ อ้าง “พล.อ.ประวิตร” ตักเตือน และขอให้เลิกเคลื่อนไหวนายพิเชษฐ สถิรชวาร ส.ส.บัญชีรายชื่อ พรรคพลังประชารัฐ ในฐานะหัวหน้ากลุ่ม 16 ประกาศถอนตัวยุติบทบาทจากกลุ่ม 16 หลังลงมติในญัตติอภิปรายไม่ไว้วางใจ เนื่องจากพล.อ.ประวิตร วงษ์สุวรรณ หัวหน้าพรรคพลังประชารัฐ ตักเตือนและขอให้เลิกเคลื่อนไหว ในนามกลุ่ม ได้ เพราะจุดประสงค์ที่ตั้ง ตั้งใจทำความดีส่วนสมาชิกกลุ่ม 16 คนอื่นๆ จะขับเคลื่อนต่อหรือไม่ ก็เป็นเรื่องของสมาชิกที่จะไปตัดสินใจกันเอง
“บิ๊กป้อม” ไม่รู้ ไม่เกี่ยวข้องปมไลน์หลุด พรรคเล็กรับเงิน|พล.อ.ประวิตร รับกำชับส.ส.ลงคะแนนแล้ว ไม่รู้ ไม่เกี่ยวข้องไลน์หลุดพรรคเล็กรับเงินรายเดือนพล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ เปิดเผยภายหลังการประชุมสมาชิกพรรค ก่อนการลงมติอภิปรายไม่ไว้วางใจว่า ได้กำชับแนวทางกับ ส.ส. ไปแล้ว และทุกคนรับทราบ ส่วนกรณีที่หากมีรัฐมนตรีคนใด ได้รับคะแนนโหวตน้อย จะมีการปรับ ครม. หรือไม่พล.อ.ประวิตร ระบุว่า ไม่รู้ ผมจะไปดูได้อย่างไรทั้งนี้ก็อยากให้รัฐมนตรีทุกคนได้คะแนนโหวตที่ดีเท่ากัน ขณะกระแสข่าวว่าจะถูกปรับให้ไปนั่งตำแหน่งรัฐมนตรีว่าการกระทรวงมหาดไทย พล.อ.ประวิตร ย้ำว่า ไม่รู้เหมือนกัน แล้วแต่นายกรัฐมนตรีสำหรับกรณีไลน์หลุดเกี่ยวกับพรรคเล็กรับเงินรายเดือน พล.อ.ประวิตรระบุอีกว่า ไม่รู้ และไม่เกี่ยวข้อง ส่วนที่มีการพาดพิงไปถึงมูลนิธิป่ารอยต่อ ก็ไม่รู้เช่นกัน 
ปธ.วิปรัฐบาล.มั่นใจ นายกฯ-10 รมต.ผ่านฉลุย ย้ำไม่มีการแจกกล้วย|ประธานวิปรัฐบาล ยันพร้อม 100โหวตลงมติ มั่นใจ นายกฯ-10 รมต.ผ่านหมด รับคะแนนอาจสวิงบ้าง ย้ำไม่มีการแจกกล้วย “บิ๊กตู่-บิ๊กป้อม” เกรดเอ แน่นอน โบ้ยไม่รู้รายละเอียดไลน์หลุดนายนิโรธ สุนทรเลขา ประธานวิปรัฐบาล ยืนยันความพร้อม 100 % ในการลงมติในญัตติอภิปรายไม่ไว้วางใจ วันนี้ โดย มั่นใจ ว่า 11 รัฐมนตรีจะได้รับความไว้วางใจทั้งหมด แม้จะยอมรับว่า คะแนนอาจจะสวิงไปบ้าง แต่เฉพาะเสียงโหวตสนับสนุนพลเอกประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม จะได้เกรดเอ ส่วนคนอื่นๆ จะได้เกรดเอลบ และสวิงบ้าง เนื่องจากเป็นเรื่องละเอียดอ่อน ในส่วนรัฐมนตรีพลังประชารัฐให้มั่นใจได้เลยว่า ผ่านแน่นอนส่วนที่มีข่าวว่าพรรคร่วมรัฐบาล อย่างพรรคประชาธิปัตย์ จะมีสมาชิกของพรรค ไม่ให้การสนับสนุนนายจุติ ไกรฤกษ์ รัฐมนตรีว่าการกระทรวงการพัฒนาสังคมและความมั่นคงของมนุษย์นั้น ล่าสุด ได้คุยกับนายชินวรณ์ บุญเกียรติ รองประธานวิปรัฐบาลแล้วว่า ไม่มีปัญหา ทุกอย่างจะเป็นไปด้วยความเรียบร้อย แต่คะแนนอาจจะสวิงเหมือนกันบ้าง ส่วนพรรคเล็กยังคงอยู่ร่วมกับรัฐบาลขณะเดียวกัน นายนิโรธ ย้ำว่า ไม่มีการแจกกล้วย ซึ่งเป็นเพียงเรื่องในตำนานเท่านั้น ในยุคที่ตนเป็นวิปรัฐบาลจะไม่มีเรื่องนี้ เนื่องจากการอภิปรายในสภา รัฐบาลได้ทำหน้าที่ตามหลักเกณฑ์ ในขณะเดียวกัน ก็มีการตั้งค่ายกลไว้ ถ้ามารตัวใดออกฤทธิ์การปราบมาร จนทำให้อยู่ในระบบทั้งหมดขณะเรื่องไลน์หลุดเรื่อง ของการรับเงินนั้น ตนเองไม่ทราบรายละเอียด 
ผ่านฉลุย! มติสภาโหวตไว้วางใจ "ประยุทธ์" และ 10 รัฐมนตรี ได้ไปต่อ|พล.อ.ประวิตร ได้รับคะแนนไว้วางใจสูงสุด 268 เสียง ตามมาด้วย อนุทินและศักดิ์สยาม ขณะที่นายกรัฐมนตรีได้คะแนนมาเป็นอันดับ 4 เพียง 256 เสียง ส่วนจุรินทร์ได้คะแนนน้อยที่สุด 241 เสียง ขณะที่ พล.อ.อนุพงษ์ คะแนนไม่ไว้วางใจพุ่งสูงสุด 212 เสียง โดยมีมติ ดังนี้ไว้วางใจ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ด้วยคะแนน 256: 206 งดออกเสียง 9ไว้วางใจ จุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ด้วยคะแนน 241: 207 งดออกเสียง 23ไว้วางใจ อนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ด้วยคะแนน 264: 205 งดออกเสียง 3 ไว้วางใจ พล.อ.ประวิตร วงษ์สุวรรณ รองนายกรัฐมนตรี ด้วยคะแนน 268: 193 งดออกเสียง 11ไว้วางใจ พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย ด้วยคะแนน 245: 212 งดออกเสียง 13ไว้วางใจ ศักดิ์สยาม ชิดชอบ รัฐมนตรีว่าการกระทรวงคมนาคม ด้วยคะแนน 262: 205 งดออกเสียง 5ไว้วางใจ ชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม ด้วยคะแนน 249: 205 งดออกเสียง 18ไว้วางใจ จุติ ไกรฤกษ์ รัฐมนตรีว่าการกระทรวงพัฒนาสังคมและความมั่นคงของมนุษย์ ด้วยคะแนน 244: 209 งดออกเสียง 17ไว้วางใจ สันติ พร้อมพัฒน์ รัฐมนตรีช่วยว่าการกระทรวงการคลัง ด้วยคะแนน 249: 204 งดออกเสียง 18ไว้วางใจ นิพนธ์ บุญญามณี รัฐมนตรีช่วยว่าการกระทรวงมหาดไทย ด้วยคะแนน 246: 206 งดออกเสียง 20ไว้วางใจ สุชาติ ชมกลิ่น รัฐมนตรีว่าการกระทรวงแรงงาน ด้วยคะแนน 243: 208 งดออกเสียง 20เนื่องจากผลคะแนนที่ออกมาแสดงให้เห็นว่าทุกได้รับความไว้วางใจเกินครึ่งจากสภาผู้แทนราษฎร จึงสามารถปฏิบัติหน้าที่ต่อได้ แต่หลังจากนี้อาจจะต้องจับตาสัญญาณการปรับ ครม. ที่มักจะเกิดขึ้นหลังการอภิปรายไม่ไว้วางใจ
โฆษกรัฐบาล ขอบคุณสภา ไว้วางใจนายกฯ-รมต.ได้ทำงานต่อ|โฆษกรัฐบาลขอบคุณสภาฯ โหวตไว้วางใจนายกฯ-รมต. แจงน้อมรับทุกความเห็นและข้อเสนอแนะ เพื่อปรับปรุงการบริหารประเทศ ให้บรรลุผลสำเร็จตามนโยบายที่กำหนดไว้อย่างมีประสิทธิภาพนายธนกร วังบุญคงชนะ โฆษกประจำสำนักนายกรัฐมนตรี กล่าวภายหลังที่ประชุมสภาผู้แทนราษฎรลงมติไว้วางใจนายกฯ และรัฐมนตรีว่า ขอขอบคุณประธานสภาฯ และส.ส.ทุกท่านที่ให้ความไว้วางใจท่านนายกฯ และรัฐมนตรีที่ถูกอภิปรายนอกจากนี้ ยังถือเป็นโอกาสที่ดีที่รัฐบาลได้มีโอกาสชี้แจงและอธิบายหลายประเด็นต่อที่ประชุมสภาฯ ทั้งนี้ รัฐบาลจะนำทุกความคิดเห็น รวมถึงข้อเสนอแนะต่างๆ และข้อกังวลตลอดระยะเวลาการอภิปรายที่ผ่านมาซึ่งที่ประชุมสภาฯ ได้แสดงความห่วงใยไว้ ไปพิจารณาปรับปรุงการดำเนินงานเพื่อให้ประชาชนได้รับประโยชน์จากการบริหารประเทศให้มากที่สุด อย่างไรก็ตาม ขอให้ทุกฝ่ายมั่นใจว่า รัฐบาลจะบริหารประเทศด้วยความซื่อสัตย์สุจริต และเด็ดขาดกับการทุจริตคอร์รัปชันเพื่อให้บรรลุผลสำเร็จตามนโยบายที่รัฐบาลได้กำหนดไว้อย่างมีประสิทธิภาพ โดยมีเป้าหมายหลักเพื่อให้ประเทศมีความมั่นคง มั่งคั่ง และยั่งยืน สามารถขับเคลื่อนประเทศให้ก้าวพ้นวิกฤตต่างๆ รวมทั้งฟื้นฟูเศรษฐกิจของประเทศให้กลับคืนมาโดยเร็ว“แม้ว่าการอภิปรายในหลายวันที่ผ่านมา บางประเด็นฝ่ายค้านยังมีการใช้ข้อมูลที่ไม่ถูกต้องอยู่บ้าง แต่รัฐบาลก็ได้ใช้โอกาสนี้ชี้แจงทำคงามเข้าใจอย่างชัดเจนไปหมดแล้ว ดังนั้น เมื่อเสร็จสิ้นการอภิปรายไม่ไว้วางใจแล้ว จากนี้ไปก็ขอให้ฝ่ายค้านมาร่วมกันทำงานเพื่อประชาชนและประเทศชาติ ขณะที่ในส่วนของพรรคร่วมรัฐบาลนั้น มั่นใจว่ามีความเข้มแข็งในการทำงานร่วมกันต่อไป เพื่อฟันฝ่าอุปสรรคต่างๆ ไปให้ได้ เพราะยังมีอีกหลายปัญหาที่ประชาชนยังคงรอให้รัฐบาลเข้าไปช่วยแก้ไขอยู่” นายธนกร กล่าว 
ฝ่ายค้านยินดีกับนายกฯ ได้ไปต่อ แต่เสียใจกับประชาชน|“ชลน่าน” นำทีมฝ่ายค้านยินดีกับนายกฯได้ไปต่อ เสียใจกับประชาชน ย้ำแม้เสียงในสภาจะไม่ชนะ แต่ยุทธการ เด็ดหัวสอยนั่งร้าน ไม่ได้พ่ายแพ้นพ.ชลน่าน ศรีแก้ว ส.ส.น่าน และหัวหน้าพรรคเพื่อไทย ในฐานะผู้นำฝ่ายค้านในสภาผู้แทนราษฎร , นายประเสริฐ จันทรรวงทอง เลขาธิการพรรคเพื่อไทย ,นายสุทิน คลังแสง ส.ส.มหาสารคามพรรคเพื่อไทย ในฐานะประธานวิปฝ่ายค้าน พร้อมด้วย พ.ต.อ.ทวี สอดส่อง เลขาธิการพรรคประชาชาติ และสมาชิกพรรค ร่วมแถลงข่าวภายหลังการลงมติ ในการอภิปรายไม่ไว้วางใจรัฐมนตรีรายบุคคล โดย นพ.ชลน่าน กล่าวว่า ยอมรับผลการลงมติตามกลไกของรัฐสภา ที่วัดจากผลข้างมากเป็นหลัก แม้คาดหวังว่าสิ่งที่ทำหน้าที่ ข้อกล่าวหาและหลักฐานจะชัดเจนเพียงใด แต่ไม่มีผลต่อการลงมติไม่ไว้วางใจดังนั้น ขอแสดงความยินดีกับนายกรัฐมนตรีและรัฐมนตรี พร้อมขอแสดงความเสียใจกับประชาชน แม้จะมีผลโหวตไม่ไว้วางใจถึงร้อยละ 98.3 ซึ่งแสดงให้เห็นว่า ไม่สอดคล้องกับสิ่งที่ประชาชนต้องการอย่างไรก็ตามแม้เสียงในสภาจะไม่ชนะ แต่ย้ำว่า ยุทธการ เด็ดหัวสอยนั่งร้านที่พรรค เพื่อปล่อยออกมานั้นไม่ได้พ่ายแพ้ และมั่นใจภาพนั้นจะเกิดขึ้นจริงเมื่อมีการเลือกตั้งด้าน นายประเสริฐ กล่าวว่าแม้ผลการลงมติอาจเป็นไปตามที่หลายฝ่ายคาดการณ์แต่คตกที่ไม่ได้เป็นไปตามที่ประชาชนต้องการออกเสียงข้างนอกที่ลงมติไม่อยากให้รัฐบาลนี้ทำหน้าที่ต่อไปแล้วทั้งนี้ยังมีภารกิจต่อไป อยากให้กำลังใจประชาชนและสมาชิกในการเลือกตั้งครั้งหน้าที่จะเป็นผลชี้วัดอีกหนึ่งอย่าง ซึ่งพรรคเพื่อไทยและฝ่ายค้านได้แสดงให้เห็นถึงเอกภาพแตกต่างจากพรรครัฐบาลที่คะแนนรัฐมนตรีแต่ละคนและรัฐมนตรีระหว่างพรรค ค่อนข้างชัดเจน อย่างเช่นคะแนนของนายจุรินทร์ ลักษณวิศิษฎ์ รองนายกรัฐมนตรีและรัฐมนตรีว่าการกระทรวงพาณิชย์ที่ได้คะแนนไว้วางใจต่ำที่สุดชี้ให้เห็นถึงความไม่เป็นเอกภาพของรัฐบาล พร้อม ย้ำว่า พรรคเพื่อไทยจะทำงานอย่างหนักต่อไป เพื่อผลประโยชน์ของประชาชน พร้อมเตรียมหลักฐานยื่นต่อ ปปช. และ ศาลรัฐธรรมนูญ เพื่อดำเนินการในขั้นต่อไปขณะที่นายสุทิน กล่าวว่า ส่วนตัวไม่ผิดหวังกับผลโหวต แต่หวังว่าระบบสภาจะเข้มแข็ง เป็นที่พึ่งให้กับประชาชนได้ แม้ผลการลงมติวันนี้ รัฐมนตรีทุกคนจะผ่าน แต่ก็มีนัยยะที่ได้แสดงออกมาโดยอยากให้ดูคะแนนงดออกเสียง ซึ่งโน้มเอียงมาทางฝ่ายค้าน รวมถึงความลดหลั่นของคะแนนเสียง แต่ละคน และในระหว่างพรรค ที่สำคัญคือ ฝ่ายค้านได้รู้ ได้เห็นในสิ่งที่ไม่รู้ และ เชื่อว่าสิ่งที่รัฐมนตรีหลายคนได้รับกลับไป คือ “โรคติเตียน” เพราะจะมีข้อคอรหาคำติฉินนินทา และ มีข้อกังขาคิดตัวไปอีกนาน นอกจากนั้นหลายคนอาจจะได้รับโทษในนกระบวนการยุติ หรืออาจไปจนถึงการยื่นยุบพรรคการเมือง 
เปิดรายชื่อ 12 งูเห่าเพื่อไทย-ก้าวไกลโหวตให้ “อนุทิน-ศักดิ์สยาม” ครบถ้วน|12 งูเห่า เพื่อไทย-ก้าวไกล โหวตให้ “อนุทิน-ศักดิ์สยาม” ครบถ้วน ขณะ มี 3 ส.ส.เศรษฐกิจไทย แตกแถวเทคะแนนให้ 2 แกนนำภูมิใจไทยด้วย การลงมติไว้วางใจและไม่ไว้วางใจนายอนุทิน ชาญวีรกูล นองนายกรัฐมนตรี ในฐานะหัวหน้าพรรคภูมิใจไทย และนายศักดิ์สยาม ชิดชอบ รัฐมนตรีว่าการกระทรวงคมนาคมในฐานะเลขาธิการพรรคฯ พบว่า มีงูเห่าในพรรคเพื่อไทย จำนวน 7 คน ที่ให้ความไว้วางใจนายอนุทิน และนายศักดิ์สยาม ได้แก่ นายจักรพรรดิ ไชยสาสน์ นายจาตุรงค์ เพ็งนรพัฒน์ นายธีระ ไตรสรณกุล นายนิยม ช่างพินิจ นางผ่องศรี แซ่จึง นายวุฒิชัย กิตติธเนศวร นายสุชาติ ภิญโญ และยังปรากฏ ส.ส.เพื่อไทย 1 คน ที่ไม่ปรากฏการลงคะแนน คือ นายนพคุณ รัฐผไท ในพรรคก้าวไกลพบ 5 เสียง ได้แก่ นายเกษมสันต์ มีทิพย์ นายขวัญเลิศ พานิชมาท นายคารม พลพรกลาง นายพีรเดช คำสมุทร และนายเอกภพ เพียรพิเศษนอกจากนั้น ยังพบในพรรคการเมืองฝ่ายค้านอื่น ๆ ได้แก่ นายอนุมัติ ซูสารอ ส.ส.พรรคประชาชาติ, นายอารีไกรนรา พรรคเพื่อชาติ ที่ให้ความไว้วางใจทั้งนายอนุทิน และนายศักดิ์สยาม ขณะที่ นายศรัณย์วุฒิ ศรัณย์เกตุ หัวหน้าพรรคเพื่อชาติ งดออกเสียง ส่วนพรรคเสรีรวมไทยที่แม้จะไม่ไว้วางใจ แต่ก็พบ ส.ส. 1 คน ที่ไม่ปรากฏการลงคะแนน ได้แก่ นายอำไพ กองมณีขณะที่ การลงมติไม่ไว้วางใจของพรรคเศรษฐกิจไทย ที่นำโดยร.อ.ธรรมนัส พรหมเผ่า หัวหน้าพรรคฯ นั้น ส่วนใหญ่ลงมติไม่ไว้วางใจนายอนุทิน และนายศักดิ์สยาม แต่ปรากฏว่า มี 3 ส.ส.ของพรรคเศรษฐกิจไทย ให้ความเห็นชอบทั้ง นายอนุทิน และนายศักดิ์สยาม ได้แก่ นายณัฏฐพล จรัสรพีพงษ์ ส.ส.สุรินทร์, นายธนะสิทธิ์ โควสุรัตน์ ส.ส.อุบลราชธานี, นายธนัสถ์ ทวีเกื้อกูลกิจ ส.ส.ตาก และมีอีก 1 ส.ส.ที่ไม่ปรากฏการลงคะแนน ได้แก่ นายสะถิระ เผือกประพันธุ์ส่วนการลงมติของ ส.ส.พรรคเล็กนั้น ทั้งหมดลงมติให้ความไว้วางใจทั้งนายอนุทิน และนายศักดิ์สยาม ยกเว้นเพียงนายนิยม วิวรรธนดิฐกุล หัวหน้าพรรคเศรษฐกิจใหม่ ที่ไม่ไว้วางใจนายอนุทิน และนายมงคลกิตติ์ สุขสินธารานนท์ หัวหน้าพรรคไทยศรีวิไลย์ ที่ไม่ให้ความไว้วางใจทั้งนายอนุทิน และนายศักดิ์สยามส่วนนางสาววทัญญา บุนนาค ส.ส.บัญชีรายชื่อ พรรคพลังประชารัฐ ที่การอภิปรายไม่ไว้วางใจปีที่แล้ว ลงมติไม่ไว้วางใจนายศักดิ์สยามนั้น ในการลงมติครั้งนี้ ปรากฏว่า นางสาววทัญญาลงมติ งดออกเสียง เช่นเดียวกับ นายพนิต วิกิตเศรษฐ์ ส.ส.บัญชีรายชื่อ พรรคประชาธิปัตย์ ที่เป็นพรรคร่วมรัฐบาล ก็ได้ลงมติงดออกเสียงให้กับนายศักดิ์สยาม แต่ยังคงให้ความไว้วางใจนายอนุทิน ส่วนนางกันตวรรณ ตันเถียร ส.ส.พังงา พรรคประชาธิปัตย์ ไม่ปรากฏการลงคะแนน และนายสินิตย์ เลิศไกร ส.ส.สุราษฎร์ธานี พรรคประชาธิปัตย์ ที่ลาป่วย เนื่องจากติดเชื้อโควิด-19
โฆษกรัฐบาลประณาม ส.ส.ก้าวไกล วางดอกไม้จันทน์ในสภา|โฆษกรัฐบาลประณาม ส.ส.ก้าวไกลขาดวุฒิภาวะ วางดอกไม้จันทน์ในสภาฯอันทรงเกียรติ เพราะไม่สมหวัง ระวังกรรมสนองเข้าตัวเองโฆษกรัฐบาลสวนเพื่อไทย อ้างผลโหวตนอกสภาสร้างความชอบธรรมให้ตัวเอง ทั้งๆ ที่ไม่สะท้อนความเป็นจริง ลั่น”นายก”รมต.ชี้แจงชัดเจน พร้อมประณาม ส.ส.ก้าวไกลขาดวุฒิภาวะวางดอกไม้จันทน์ในสภาฯอันทรงเกียรติเพราะไม่สมหวัง ระวังกรรมสนองเข้าตัวเองนายธนกร วังบุญคงชนะ โฆษกประจำสำนักนายกรัฐมนตรี เปิดเผยถึงกรณีที่นายชลน่าน ศรีแก้ว หัวหน้าพรรคเพื่อไทย ระบุแสดงความเสียใจกับประชาชนที่ผลการลงมติของสภาผู้แทนราษฎรไม่สอดคล้องกับผลโหวตนอกสภาที่ไม่ไว้วางใจนายกรัฐมนตรีและรัฐมนตรีถึงร้อยละ 98.3 ว่า พรรคฝ่ายค้านอาจจะรู้สึกเสียทรงที่ผลการลงมติของ ส.ส.ทั้งสภาให้ความไว้วางใจนายกรัฐมนตรีและรัฐมนตรีทุกท่านมากกว่าแม้จะได้งัดข้อมูลหลักฐานต่าง ๆ มาอภิปรายอย่างเต็มที่แล้ว แต่เห็นได้ว่าส่วนใหญ่เป็นข้อมูลเก่าที่กล่าวอ้างแบบเลื่อนลอย บางเรื่องบิดเบือนและมโนเอาเอง แต่สิ่งสำคัญที่สุดเป็นเพราะรัฐมนตรีทุกท่านสามารถชี้แจงอธิบายข้อเท็จจริงให้สภาและสังคมเข้าใจได้ จึงพยายามยกผลโหวตนอกสภามาสร้างความชอบธรรมให้กับตัวเอง และอ้างว่าเป็นเสียงของประชาชน ทั้ง ๆ ที่สังคมรู้กันอยู่แล้วว่าคนกลุ่มนี้อาจมีความเชื่อมโยงกับพรรคฝ่ายค้าน หรือหากเป็นการจัดกิจกรรมที่บริสุทธิ์ใจจริงก็แสดงให้เห็นถึงความไม่มั่นใจในความสามารถของฝ่ายค้านว่าจะล้มรัฐบาลได้เช่นเดียวกับกรณีที่นายประเสริฐ จันทรรวงทอง เลขาธิการพรรคเพื่อไทย ระบุถึงผลโหวตนอกสภาว่าประชาชนลงมติไม่อยากให้รัฐบาลนี้ทำหน้าที่ต่อไปแล้วนั้น เห็นได้ชัดว่าพรรคเพื่อไทยหวังพึ่งพาเสียงโหวตนอกสภาอย่างผิดสังเกต แต่ลืมไปว่ายังมีประชาชนอีกหลายสิบล้านคนที่ไม่ได้ร่วมโหวตในครั้งนี้ด้วย ดังนั้นผลการโหวตดังกล่าวจึงไม่สะท้อนความต้องการของประชาชนอย่างแท้จริง“หลังการลงมติในสภาเสร็จเรียบร้อยแล้ว เราจึงเห็น ส.ส.ฝ่ายค้าน แสดงอาการอยู่ไม่เป็นสุข ต้องรีบออกมาชี้แจงแก้ตัวกันพัลวันว่าได้คาดการณ์ผลไว้อยู่แล้ว ซึ่งแตกต่างจากช่วงก่อนและระหว่างการอภิปรายที่ดูดุดัน ขึงขัง และก้าวร้าวแบบหน้ามือเป็นหลังมือ รวมถึงการแต่งชุดดำวางดอกไม้จันทน์บริเวณที่นั่งนายกรัฐมนตรีของ ส.ส.พรรคก้าวไกล ซึ่งเป็นพฤติกรรมที่แปลกประหลาด ขาดวุฒิภาวะ และน่าประณามอย่างยิ่ง เพราะสภาเป็นสถานที่อันทรงเกียรติและศักดิ์สิทธิ์ แต่ก็ยังทำเพียงเพราะไม่ได้ในสิ่งที่ตัวเองต้องการ” 
“ทักษิณ” โฟนอินเซอร์ไพร์สคนเสื้อแดง บอกปีหน้าเจอกันที่เมืองไทย|“ทักษิณ” โฟนอินเซอร์ไพร์สคนเสื้อแดงอีสาน ร่วมเป่าเค้กวันเกิดครบ 73 ปี บอกปีหน้าเจอกันที่เมืองไทย มั่นใจเลือกตั้งเพื่อไทยทำได้นายพายัพ ชินวัตร ผู้ดูแล ส.ส.ภาคอีสาน พรรคเพื่อไทย น้องชายของ นายทักษิณ ชินวัตร อดีตนายกรัฐมนตรี ได้เดินทางมาพบปะและร่วมทานอาหารเย็นกับเครือข่ายคนเสื้อแดง 20 จังหวัดภาคอีสาน พร้อมขับเคลื่อน “ครอบครัวเพื่อไทยแลนด์สไลด์ทั่วประเทศ” โดยมีมวลชนมาร่วมงาน 400 คนทั้งนี้ ได้มีเซอร์ไพรส์จาก นายทักษิณ ที่ได้โฟนอินมาจากประเทศดูไบ เพื่อพูดคุยกับครอบครัวเพื่อไทย (พท.) พร้อมร่วมเป่าเค้กและส่งเสียงขับร้องเพลงแฮปปี้เบิร์ดเดย์อวยพรวันคล้ายวันเกิดครบรอบอายุ 73 ปีด้วยโดยนายพายัพ เป็นผู้กล่าวทักทายพี่ชาย ก่อนที่นายทักษิณ กล่าวขอให้ความสุขทั้งหลายมีกับทุกท่าน มีสุขภาพ มีกำลังใจการต่อสู้รัฐบาลที่ตะแบงเก่ง ทั้งที่ประชาชนไม่เอาก็ตะแบงอยู่อย่างนี้ น่ากลัวมากประเทศ ผมคิดว่าเลือกตั้งคราวหน้า ประชาชนตัดสินใจลงโทษได้ชัดเจน ผมมั่นใจว่าพรรคเพื่อไทยทำได้ ปีที่แล้วพวกเราก็จัดวันเกิดให้ทุกปี ปีนี้เป็นปีสุดท้ายนะ ปีหน้าเราเจอกันที่เมืองไทยก็แล้วกัน เมื่อกลับไปจะกลับไปเยี่ยมเยือนพี่น้องประชาชนทุกจังหวัด ทุกอำเภอ อย่างไรก็ตาม ทำให้ได้รับเสียงดีใจและปรบมือลั่นของบรรดามวลชนที่ได้ฟัง
SUPERโพล คนไว้วางใจ "ประยุทธ์” ทำงานต่อ แนะปรับครม.ใหม่|SUPERโพลเผยคนรู้อยู่แล้วอภิปรายหวังเสียดสีการเมืองเอาเรื่องส่วนตัวมาโจมตี ไว้วางใจ “ประยุทธ์”ทำงานต่อเป็นอันดับ1แนะปรับครม.ใหม่หาคนเก่งแก้ศก.สำนักวิจัยซูเปอร์โพล (SUPER POLL) เปิดเผยผลสำรวจ เรื่อง “รัฐมนตรีคนไหนรอด” เสียงโหวตนอกสภา จากกรณีศึกษาประชาชนทุกสาขาอาชีพทั่วประเทศ จำนวน 2,175 ตัวอย่าง โดยทำการสำรวจระหว่างวันที่ 22 – 23 กรกฎาคม พ.ศ. 2565 ที่ผ่านมา พบว่า ส่วนใหญ่หรือร้อยละ 83.7 รู้อยู่แล้วว่าจะอภิปรายอะไร ไม่มีอะไรใหม่ โจมตีกัน เสียดสีกันทางการเมืองและสถาบัน หวังทำลายความน่าเชื่อถือศรัทธาของคนไทย หาเสียงก่อนการเลือกตั้ง ร้อยละ 70.9 ระบุมีแต่สาดโคลน เอาเรื่องส่วนตัวมาโจมตี เหมือนดูละคร น้ำเน่า ไม่ได้ประโยชน์ ร้อยละ 69.6 ระบุ เห็นฝ่ายค้านบางคนอภิปรายได้ดี รัฐบาลควรนำไปแก้ไข ร้อยละ 64.3 ระบุ เห็นชัดการเมืองไทย และหลักประชาธิปไตยไทย ถูกแทรกแซงจากกลุ่มอำนาจผลประโยชน์และคนต่างประเทศ ร้อยละ 53.6 ระบุอื่น ๆ เช่น พรรคเล็ก พรรคใหญ่ต่อรองผลประโยชน์ มีทั้ง ดาวร่วง ดาวรุ่ง ไร้ค่ายสังกัด ประชาชนรู้ทัน เป็นต้นส่วนรัฐมนตรีที่ประชาชนวางใจให้ทำงานต่อ พบว่า อันดับแรก พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ร้อยละ 61.1 รองลงมา นายอนุทิน  ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ร้อยละ 59.2 พล.อ.ประวิตร วงษ์สุวรรณ รองนายกรัฐมนตรี ร้อยละ 58.7 นายจุรินทร์ ลักษณวิศิษฎ์ รองนายกรัฐมนตรีและรัฐมนตรีว่าการกระทรวงพาณิชย์ ร้อยละ 53.2 นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคมร้อยละ 52.1 นายศักดิ์สยาม ชิดชอบ รัฐมนตรีว่าการกระทรวงคมนาคม ร้อยละ 51.9 นายสันติ พร้อมพัฒน์ รัฐมนตรีช่วยว่าการกระทรวงการคลัง ร้อยละ 51.4 นายสุชาติ ชมกลิ่น รัฐมนตรีว่าการกระทรวงแรงงานร้อยละ 50.8 พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย ร้อยละ 50.5 นายนิพนธ์ บุญญามณี รัฐมนตรีช่วยว่าการกระทรวงมหาดไทย ร้อยละ 50.3 และนายจุติ ไกรฤกษ์ รัฐมนตรีว่าการกระทรวงพัฒนาสังคมและความมั่นคงของมนุษย์ ร้อยละ 50.3 เท่ากันอย่างไรก็ตาม เมื่อถามถึงความต้องการของประชาชนต่อการปรับคณะรัฐมนตรี พบว่า ส่วนใหญ่หรือร้อยละ 69.1 ระบุ ควรปรับคณะรัฐมนตรี หาคนเก่งมาร่วมงานแก้ปัญหาเศรษฐกิจ ปากท้องและความเดือดร้อนของประชาชนได้ดีกว่า ในขณะที่ ร้อยละ 30.9 ระบุ ไม่ควรปรับ เพราะ ทำงานดีอยู่แล้ว ปรับไปก็เท่านั้น ไม่มีประโยชน์ ยิ่งเกิดปัญหาขัดแย้งแก่งแย่งตำแหน่ง ใครจะเป็นอะไรไม่เกี่ยวกับชีวิต เป็นต้นที่น่าสนใจคือ 5 อันดับแรก คุณลักษณะเฉพาะของบุคคลสำคัญที่ประชาชนต้องการให้เป็นนายกรัฐมนตรี พบว่า อันดับ 1 คือ ส่วนใหญ่ หรือ ร้อยละ 55.8 ระบุ เป็นชาย สูงวัย ซื่อสัตย์ ไม่โกงบ้านโกงเมือง เด็ดขาด ปกป้องสถาบันเสาหลักของชาติ มีผลงาน มากประสบการณ์ เคยผ่านการเป็นผู้นำสูงสุดในอาชีพ อดทน คุมความขัดแย้งของคนในชาติได้รับฟังความเห็นของทุกฝ่าย นานาประเทศยอมรับ อันดับ 2 คือ ร้อยละ 54.6 ระบุ เป็นชาย อดีตนักธุรกิจ นักบริหาร มีผลงานประสบความสำเร็จทั่วโลกยอมรับ มากประสบการณ์การเมือง อดทน จิตใจดีช่วยเหลือคนตัวเล็กตัวน้อย กล้าเปลี่ยนแปลง กล้าทำ มีความสามารถแก้วิกฤตต่าง ๆ ได้ ทั้งวิกฤตเศรษฐกิจและสังคม เด็ดขาดเมื่อต้องเด็ดขาด มีจุดยืนปกป้องสถาบันเสาหลักของชาติ อันดับ3 คือ ร้อยละ 51.9 เป็นชาย สูงวัย มีประสบการณ์ กล้าทำ แก้ปัญหาใหญ่ ๆ ปราบปรามอิทธิพลเถื่อน แก้ต้นตอปัญหาทำกิน มีบารมีเครือข่าย คอนเนคชั่นคุมความขัดแย้งของคนในชาติ ปกป้องสถาบันเสาหลักของชาติ อันดับ 4 คือ ร้อยละ 39.4 ระบุ เป็นชาย คนรุ่นใหม่ วิสัยทัศน์กว้างไกล โลกเสรีประชาธิปไตย พูดจาดีน่าฟัง มีเหตุผล เคยเป็นนักธุรกิจ และอันดับ 5 คือ ร้อยละ 24.8 ระบุ เป็นหญิง คนรุ่นใหม่ อายุน้อย แต่ มีฐานะ มีตระกูลแกนนำการเมือง ตั้งใจจริงจะพัฒนาประเทศให้เจริญ มุ่งมั่นรวบรวมนักการเมืองเป็นครอบครัวเดียวกัน
กรุงศรีวิไล ก้มกราบประวิตร พร้อมแจงเหตุผลโหวตไม่ไว้วางใจอนุพงษ์|นายกรุงศรีวิไล สุทินเผือก สมาชิกสภาผู้แทนราษฎร (ส.ส.) จ.สมุทรปราการ พรรคพลังประชารัฐ ก้มกราบ พลเอก ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ ขณะลงจากรถตู้ที่นั่งมาติดตามการบริหารจัดการทรัพยากรน้ำใน จ.สมุทรปราการ ณ ห้องประชุมเทศบาลตำบลบางเมือง อ.เมืองสมุทรปราการ จ.สมุทรปราการ เมื่อวันจันทร์ (25 ก.ค.)ด้าน พล.อ.ประวิตร ก็รับไหว้พร้อมกล่าวว่า เดี๋ยวลุกไม่ขึ้นก็เรามันแก่พอกันสาเหตุที่นายกรุงศรีวิไลก้มกราบเป็นเพราะตนลงคะแนนไม่ไว้วางใจ พลเอก อนุพงษ์ เผ่าจินดา รัฐมนตรีว่าการกระทรวงมหาดไทย และนายสุชาติ ชมกลิ่น รัฐมนตรีว่าการกระทรวงแรงงาน ที่สังกัดพรรคพลังประชารัฐเหมือนกันนายกรุงศรีวิไล ให้เหตุผลว่า เขียนโครงการอะไรไป พล.อ.อนุพงษ์ ก็ไม่ตอบรับ ไม่พิจารณางบประมาณให้ จนเป็นที่มาของ 6 ส.ส. สมุทรปราการ ลงมติไม่ไว้วางใจ และต้องการให้ พล.อ.ประวิตร รับตำแหน่งดังกล่าวแทนจ.สมุทรปราการ มี ส.ส.พรรคพลังประชารัฐ จำนวน 6 คน คือทั้งหมดโหวตสวนมติพรรคพลังประชารัฐ ด้วยการไม่ไว้วางใจ พล.อ.อนุพงษ์ และนายสุชาติส่วน ส.ส. จ.สมุทรปราการ เขต 4 (อ.บางพลี ยกเว้น ต.ราชาเทวะ และ ต.หนองปรือ) คือ นายวุฒินันท์ บุญชู จากพรรคก้าวไกล  
"อนุทิน" ย้ำเรื่องกัญชา ขอให้ใช้ทางการแพทย์ พฤติกรรมนอกกฎหมายมีโทษจำ-ปรับ|“อนุทิน” ย้ำเรื่องกัญชา ขอให้ใช้ทางการแพทย์  ตอนนี้ มีกฎหมายออกมาควบคุม พฤติกรรมนอกกฎหมายมีโทษจำ-ปรับนายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข พร้อมด้วยคณะผู้บริหารกระทรวง ได้เดินทางไปร่วมงานขยายเครือข่ายความร่วมมือการรับบริจาคปลูกถ่ายอวัยวะ และดวงตา เขตสุขภาพที่ 4 มหาวิทยาลัยเทคโนโลยีราชมงคลสุวรรณภูมิ ศูนย์หันตรา จ.พระนครศรีอยุธยา โดยนายอนุทิน กล่าวระหว่างร่วมงานว่า อันที่จริงเรื่องบริจาคอวัยวะ เป็นภารกิจที่กระทรวงเดินหน้าร่วมกับสภากาชาดไทยอยู่แล้ว แต่ก็ต้องมารณรงค์ ให้ประชาชนมาช่วยกันให้มาก ส่วนกรณีที่เครือข่ายแพทย์แสดงความห่วงใยต่อนโยบายกัญชา นายอนุทิน กล่าวว่า เรื่องนี้ ต้องชี้แจงทำความเข้าใจว่า นโยบายที่เกิดขึ้นเป็นไปเพื่อการแพทย์ ทางกระทรวงสาธารณสุข พยายามเดินหน้าไปในเรื่องนั้น และทำอย่างเต็มที่ สำหรับคนที่ใช้นอกลู่ นอกทาง ขอย้ำว่า ตอนนี้ มีกฎหมายออกมาควบคุม ห้ามให้เด็กต่ำกว่า 20 ปีใช้ ห้ามสูบในที่สาธารณะ ห้ามก่อความรำคาญ และโทษนั้น ถึงขั้นปรับ ไปจนถึงจำคุก ต้องสื่อสารกับพี่น้องประชาชน ว่านโยบายนี้ มีจุดประสงค์อะไร พร้อมกับให้ความรู้ที่ถูกต้อง
รถเบนซ์ ส.ส.คฑาเทพ ชนยายวัย 77 ปี เสียชีวิตที่อำนาจเจริญ ขณะรีบไปประชุมสภา|เมื่อช่วงเช้าวันนี้ (26 ก.ค.) เกิดอุบัติเหตุขึ้นบริเวณถนนบ้านไก่คำ อ.เมืองอำนาจเจริญ เมื่อมีรถเบนซ์สีดำ ทะเบียน ฆฬ 1968 กทม. ขับชนหญิงอายุ 77 ปี ขณะกำลังจะข้ามถนนดังกล่าว เป็นเหตุให้ยายได้รับบาดเจ็บสาหัสโดยหลังเกิดเหตุ นายคฑาเทพ เตชะเดชเรืองกุล ส.ส.แบบบัญชีรายชื่อ และหัวหน้าพรรคเพื่อชาติไทย ที่นั่งมาในรถเบนซ์คันดังกล่าวด้วย ได้ลงมาดูยายที่บาดเจ็บ แต่เนื่องจากต้องรีบไปขึ้นเครื่องบินที่ จ.อุบลราชธานี เพื่อไปประชุมสภาฯ ที่กทม. นายคฑาเทพจึงไม่ได้ตามไปดูยายที่โรงพยาบาล แต่มอบหมายคนขับรถคันดังกล่าว เมื่อส่งนายคฑาเทพที่สนามบินเสร็จแล้วให้กลับมาดูยายที่โรงพยาบาล แต่ต่อมายายทนพิษบาดแผลไม่ไหว เสียชีวิตในเวลาต่อมาด้าน ส.ส. คฑาเทพ ยืนยันว่า ลูกน้องเป็นคนขับรถยนต์ โดยขับมาส่งตนที่สนามบินเพื่อที่ประชุมสภาฯ  ขับอยู่ที่ความเร็วประมาณ 70-80 กม. พยายามเบรกเต็มที่แล้วแต่เป็นเหตุสุดวิสัยจริงๆ หลังเกิดเหตุได้ลงไปดูและได้เรียกเจ้าหน้าที่มาช่วยกันนำยายไปส่งรพ. พร้อมรับผิดชอบชดใช้เยียวยา และไม่ได้หลบหนี
ม็อบชุมนุมหน้าสถานทูตเมียนมา ฉุนกองทัพประหารคนฝ่ายอองซานซูจี|ผู้ชุมนุมรวมตัวกันหน้าสถานทูตเมียนมา ถนนสาทรเหนือ ในกรุงเทพมหานคร เมื่อวันอังคาร (26 ก.ค.) เพื่อแสดงความไม่พอใจที่กองทัพเมียนมาประหารชีวิตผู้สนับสนุนประชาธิปไตย 4 คน เมื่อวันจันทร์ (25 ก.ค.) หลังจากไม่มีการประหารชีวิตนักโทษนานหลายทศวรรษหนึ่งในผู้ที่ถูกประหารมีนายพโย เส่หย่า ต่อ อดีตนักร้องฮิปฮอป ที่ผันตัวมาเป็นนัการเมือง และเคยเป็นสมาชิกสภาผู้แทนราษฎร (ส.ส.) พรรคสันนิบาติแห่งชาติเพื่อประชาธิปไตย (เอ็นแอลดี) ที่มีนางออง ซาน ซู จี เป็นผู้นำส่วนอีกหนึ่งคนจากทั้งหมด 4 คนนี้ คือ นายจิมมี่ จ่อ มิน ยุ นักเคลื่อนไหวเพื่อประชาธิปไตยผู้ชุมนุมมีการโห่ร้อง ถือป้าย ปราศรัย ถือธงชาติเมียนมา และชู 3 นิ้ว เพื่อแสดงการต่อต้านผู้มีอำนาจซึ่งมีที่มาจากภาพยนตร์เรื่อง เดอะ ฮังเกอร์ เกมส์ ก่อนยุติการชุมนุมเมื่อเวลาก่อน 14.30 น.
ทักษิณปล่อยคลิปวันเกิดอายุ 73 ลั่นถ้าตายไม่ต้องเผา ให้การต่อสู้เป็นอมตะ|ช่องยูทูบ Thaksin Official ของอดีตนายกรัฐมนตรี นายทักษิณ ชินวัตร เผยแพร่คลิปความยาว 14 นาที เมื่อวันอังคาร (26 ก.ค.) ซึ่งตรงกับวันเกิดอายุ 73 ปีช่วงหนึ่งของคลิป นายทักษิณ กล่าวว่า ผมอาจโง่เรื่องคน เพราะประสบการณ์เป็นคนบ้านนอก พอมาอยู่กรุงเทพฯ ชีวิตมันก้าวกระโดด อันนี้คือสิ่งที่ผมต้องเรียนรู้ แต่ไม่คิดจะเรียนรู้แล้ว แก่แล้ว เอาความรู้ที่เป็นวิชาการ สอนหนังสือไป อบรมลูกหลาน ไม่ได้ถึงกับเฮิร์ต แต่เสียดายตัวเอง น่าจะเป็นประโยชน์กับบ้านเมืองได้มากกว่านี้อดีตนายกรัฐมนตรี กล่าวในคลิปอีกว่า ผมไม่เคยกลัวตาย ถูกลอบสังหารมา 4 รอบ ผมเฉยๆ ผมถือว่า ถ้าคนเรามันจะตายมันก็ตาย มันยังไม่ตายก็คือยังไม่ตายเมื่อถูกถามว่า ทั้ง 4 ครั้ง ให้อภัยหมดหรือไม่ นายทักษิณบอกว่า มันเป็นเรื่องที่ ไม่รู้ว่าเพราะอะไร เพราะผมก็ไม่ค่อยเชื่อ ชาติที่แล้ว ชาติหน้า ก็ไม่รู้เป็นกรรมเป็นเวรอะไร ผมก็รู้ ใครเป็นคนทำเรื่องนี้ ภายในครอบครัวเรารู้หมด เพราะไม่อยากให้เขาไปเจอคนคิดไม่ดีกับเรา เมื่อเจอแล้วจะได้ระวังตัว แค่นั้นเอง ทุกวันนี้ไม่ได้มีอะไรเลย เป็นบุคคลอยู่เมืองนอก กลับประเทศก็ไม่ได้ แต่ยังมีคนที่รัก เวลาเรารักลูกก็อยากให้เขาไม่ต้องลำบากเหมือนเรา และเมื่อถามว่า ยืนมองกระจกกำลังเห็นใครอยู่ นายทักษิณตอบว่า เห็นคุณหญิง (คุณหญิงพจมาน ดามาพงศ์) ผมสงสารคุณหญิง ผมตัดสินใจที่จะกลับเมืองไทย เพราะคุณหญิงรับภาระมาเยอะ รับภาระแทนผมมาเยอะ สงสาร เมื่อถามว่า ไม่ได้คาดหวัง หลานต้องต่อสู้เป็นผู้นำประเทศ นายทักษิณตอบทันทีว่า ไม่ เขาคิดเองเป็น เพียงแต่ว่า เราต้องการให้เราอยู่กับเขา รักและห่วงใยเขา มีกำลังใจเหมือนกับมีตาอยู่ด้วยตลอด แล้วผมเอง สั่งครอบครัว ตายไม่เผา ให้เก็บไว้ ให้เก็บร่างไว้ไม่ให้เผา นี่คือสิ่งที่ ผมต้องการให้การต่อสู้ของผม ให้ชีวิตผม เป็นอมตะของครอบครัวของลูกหลาน 
"ชัชชาติ" นำผู้บริหาร กทม. แสดงสัญลักษณ์ต้านคอร์รัปชัน ให้ ปชช.ร่วมชี้เป้าผ่านแอปฯ|วันนี้ (26 ก.ค. 65) เวลา 08.20 น. นายชัชชาติ สิทธิพันธุ์ ผู้ว่าราชการกรุงเทพมหานคร เป็นประธานในกิจกรรมประกาศเจตนารมณ์และแสดงสัญลักษณ์ต่อต้านการทุจริตร่วมกัน โดยมี นายขจิต ชัชวานิชย์ ปลัดกรุงเทพมหานคร นายวิเชียร พงศธร ประธานองค์กรต่อต้านคอร์รัปชัน (ประเทศไทย) หรือ ACT คณะผู้บริหารกรุงเทพมหานคร และผู้แทนจาก ACT ร่วมประกาศเจตนารมณ์ต่อต้านการทุจริตพร้อมทั้งรวมพลังแสดงสัญลักษณ์ต่อต้านการทุจริตโดยใช้มือขวาทับมือซ้าย ณ ห้องรัตนโกสินทร์ ศาลาว่าการกรุงเทพมหานครผู้ว่าราชการกรุงเทพมหานคร กล่าวว่า วันนี้เป็นโอกาสดี ที่เราได้พบกับองค์กรต่อต้านคอร์รัปชัน (ประเทศไทย) หรือ ACT เพื่อแสดงเจตนารมณ์ร่วมกันของผู้บริหารกทม. ในการต่อต้านทุจริต ซึ่งเป็นนโยบายสำคัญ ที่ผ่านมาประชาชนไม่ค่อยไว้ใจ กทม. ในเรื่องความโปร่งใส เป็นนโยบายหลักที่เราต้องหาภาคีเครือข่ายเอกชน มาร่วมกัน โดย ACT เป็นองค์กรแรก ๆ ที่ผู้บริหาร กทม. ได้ไปร่วมพูดคุยด้วย ได้หารือแนวทางร่วมกันมีข้อกำหนด 5 ข้อ (Quick Win) ประกอบด้วย 1. รื้อฟื้นโครงการใบอนุญาตยิ้ม เป็นการขอใบอนุญาตก่อสร้างบ้านที่น้อยกว่า 300 ตารางเมตร ให้เสร็จภายใน 30 วัน และยื่นเอกสารใน 7 วัน ซึ่งเป็นโครงการที่เคยมีอยู่แล้ว โดยนำมาปรับใหม่ 2. การออกนโยบายห้ามเจ้าหน้าที่และผู้บริหารทุกระดับห้ามรับของขวัญของกำนัล 3. กำหนดให้ บริษัท กรุงเทพธนาคม จำกัด เข้าเป็นสมาชิกแนวร่วมต่อต้านคอร์รัปชันของภาคเอกชนไทย (CAC) และคู่ค้ารายใหญ่ต้องเข้าร่วม CAC ในโอกาสต่อไป เพื่อให้การดำเนินการระหว่างรัฐกับเอกชนมีประสิทธิภาพและโปร่งใสมากขึ้น 4. โรงพยาบาลในสังกัด กทม. ประกาศและให้สัตยาบัน ไม่รับค่าคอมมิชชั่นยาและเวชภัณฑ์จากผู้ขาย และ 5. ผู้บริหารและข้าราชการ กทม. ร่วมประกาศนโยบายต่อต้านคอร์รัปชันเป็นลายลักษณ์อักษรพร้อมกัน ซึ่งหนึ่งในนั้นคือการแสดงเจตนารมณ์ร่วมกัน เพื่อให้เห็นว่าเราเอาจริงเอาจังกับเรื่องทุจริตคอร์รัปชัน“นี่คือโจทย์ 5 ข้อแรกที่ทาง ACT ให้มา และจะขอการบ้านเรื่อย ๆ ผมว่าการต่อต้านทุจริตคอร์รัปชัน ต้องทำร่วมกัน มีทั้งภาคีเครือข่าย มีทั้งประชาชน อย่าง Traffy Fondue ที่ผ่านมา มีคนแจ้งเหตุ 100,000 เรื่อง แก้ไขได้ 40,000 เรื่อง อาทิตย์ที่แล้วเราแยกเมนูต่างหากชื่อเมนู “กรุงเทพโปร่งใส” สามารถแจ้งเหตุเข้ามาได้ โดยเป็นเมนูพิเศษเป็นข้อมูลลับไม่เปิดเผย แยกจาก Traffy Fondue ปกติ เพื่อไม่ให้มีปัญหาทีหลัง ผมเชื่อว่าจะทำให้ความโปร่งใสเพิ่มขึ้นได้ และหวังว่าจะมีการขยายไปทั่วประเทศ นี่เป็นรูปแบบที่สำคัญ เป็น Start Up ด้านทุจริตที่เปลี่ยนรูปแบบเดิมในการแก้ปัญหา ขยายผลได้เร็ว น่าจะเป็นมาตรการหนึ่งให้เราได้รับพลังการแจ้งเหตุจากประชาชน และสามารถแก้ปัญหาได้ตรงจุดมากขึ้น” ผู้ว่าฯ ชัชชาติ กล่าวด้านนายวิเชียร ประธาน ACT กล่าวว่า ผู้ว่าฯ กทม. ได้ตั้งคณะทำงานขึ้นมา เช่นเดียวกับทางภาคประชาชน โดยมี ACT เป็นแกนนำ และเชิญภาคีต่าง ๆ มาอยู่ในคณะทำงานด้วยกัน ซึ่งเป็นที่มาของ 5 ประเด็น ไม่ว่าใบอนุญาต แนวปฏิบัติในการต่อต้านคอร์รัปชันของกรุงเทพธนาคม หรือการไม่รับสินบน ไม่รับไม่ให้ของกำนัลทั้งหลาย ถือเป็นจุดเริ่มต้นของการประกาศเจตนารมณ์ เชิญชวนให้ทุกคนใน กทม. มีเจตนารมณ์ ไม่ทน ไม่ปฏิบัติ เป็นเรื่องที่สำคัญมาก ขอขอบคุณคณะผู้บริหารและเจ้าหน้าที่ กทม. ในความร่วมมือวันนี้ และก็หวังว่าจะส่งผลให้ กทม. เป็นที่ไว้วางใจ เป็นที่พึ่งของประชาชนจริงๆ และโดยประชาชนมีส่วนร่วม
เลขาธิการ ป.ป.ช. ชี้ปมไลน์หลุดพรรคเล็กรับเงินแสน ลั่นถ้ากู้ยืมจริงก็ไม่ผิด|นายนิวัติไชย เกษมมงคล เลขาธิการสำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) กล่าวเมื่อวันอังคาร (26 ก.ค.) ถึงกรณีไลน์หลุดว่าพรรคเล็กรับเงินรายเดือนหลักแสนบาทนั้น ถ้าพบว่าเป็นการกู้ยืมเงิน ก็ไม่ถือว่าเป็นความผิด เพราะทุกคนมีสิทธิ์กู้ยืมเงินใครก็ได้การให้ความเห็นดังกล่าวเกิดขึ้นหลังจากมีภาพบันทึกหน้าจอการสนทนาในห้องสนทนาในแอปพลิเคชันไลน์ห้องหนึ่ง ที่อ้างว่าเป็นห้องสนทนาของนักการเมืองพรรคเล็ก และพบว่าสลิปรับเงิน 100,000 บาท เมื่อเดือน มี.ค. 2563เลขาธิการ ป.ป.ช. กล่าวว่า กฎหมายห้ามไม่ให้เจ้าหน้าที่ของรัฐรับเงินจากผู้ที่ไม่ใช่ญาติเกินครั้งละ 3,000 บาท และห้ามให้เงินเพื่อจูงใจหรือมอบสินบนเพื่อให้กระทำการอย่างใดอย่างหนึ่งในตำแหน่ง นอกจากนี้ยังมีกฎหมายที่ห้ามสมาชิกสภาผู้แทนราษฎร (ส.ส.) ฝ่ายฝืนจริยธรรมอย่างร้ายแรงด้วยดังนั้น ถ้าหากพิจารณาแล้วว่ามีความผิด ก็จะต้องดำเนินการตามขั้นตอนต่อ ส่วนเรื่องยุบพรรคได้หรือไม่นั้น ไม่อยู่ในอำนาจของ ป.ป.ช. แต่ก็สามารถส่งเรื่องไปให้คณะกรรมการการเลือกตั้ง (กกต.) ดำเนินการต่อได้ แต่ถ้าหากพิจารณาแล้วพบว่าเป็นการกู้ยืมเงินธรรมดา ก็ขอย้ำว่าไม่ถือว่าเป็นความผิดอย่างไรก็ตาม นายนิวัติไชย เผยว่า เรื่องนี้ยังอยู่ระหว่างการรวบรวมข้อมูลเท่านั้น
พรรคเพื่อชาติ แถลงบีบศรัณย์วุฒิพ้นพรรค เผยเป็นอุปสรรคต่อการทำงาน|พรรคเพื่อชาติ แถลงเมื่อวันพุธ (27 ก.ค.) เพื่อต้องการบีบให้นายศรัณย์วุฒิ ศรัณย์เกตุ สมาชิกสภาผู้แทนราษฎร (ส.ส.) จ.อุตรดิตถ์ ออกจากพรรค โดยอ้างว่า ส.ส. รายนี้เป็นอุปสรรคต่อการทำงานของพรรค และจงใจสร้างความเสียหายต่อพรรคอย่างร้ายแรงแถลงการณ์ดังกล่าว อธิบายว่า หลังจากนายศรัณย์วุฒิมาเป็นหัวหน้าพรรคชั่วคราว กลับมีพฤติกรรมอันเป็นอุปสรรคต่อการทำงานของพรรค เช่น การไม่ปฏิบัติหน้าที่ ไม่ยอมลงนามในเอกสารต่างๆ ที่เป็นหน้าที่และความรับผิดชอบของหัวหน้าพรรค จนพรรคดำเนินกิจกรรมไม่ได้และเกิดเป็นความเสียหาย และแม้พยายามให้นายศรัณย์วุฒิมอบอำนาจให้ผู้อื่นดำเนินการแทน แต่ก็ไม่ได้รับความร่วมมือพรรคเพื่อชาติระบุต่อไปว่า นายศรัณย์วุฒิมีพฤติกรรมที่ไม่ร่วมกับพรรค ซึ่งขัดต่อหลักประชาธิปไตยและเป็นอุปสรรคต่อการพัฒนาประชาธิปไตยในฐานะพรรคการเมือง ขณะเดียวกันยังทำลายความเป็นสถาบันของพรรค ความเชื่อมั่น และการสนับสนุนของพี่น้องประชาชนก่อนหน้าเข้ามาเป็นสมาชิกพรรคเพื่อชาติ นายศรัณย์วุฒิเป็น ส.ส. สังกัดพรรคเพื่อไทย แต่ถูกขับออกมาเมื่อเดือน ต.ค. 2564 ซึ่งพรรคเพื่อไทยให้เหตุผลว่านายศรัณย์วุฒิกล่าวให้ร้ายพรรคและทำตัวเป็นปฏิปักษ์ต่อพรรคส่วนพรรคเพื่อชาติเผยว่า คณะกรรมการบริหารพรรคพยายามกดดันนายศรัณย์วุฒิแล้ว ด้วยการที่สมาชิกคณะกรรมการหลายคนลาออกจากตำแหน่งไป แต่จนถึงขณะนี้ก็ยังไม่เกิดการเปลี่ยนแปลงใดๆ ขึ้น
ศาลสั่งจำคุก 8 เดือน “ สิระ” หมิ่นประมาท “เสรีพิศุทธ์” กล่าวหาได้เป็น ผบ.ตร. เพราะปฏิวัติ|ศาลอาญากรุงเทพใต้ สั่งจำคุก “ สิระ” หมิ่นประมาท “เสรีพิศุทธ์” เ ป็นเวลา 8 เดือน ปรับ 40,000 บาท โทษจำคุกให้รอลงอาญา 2 ปี(27 ก.ค.65) ผู้สื่อข่าวรายงานว่า ที่ศาลอาญากรุงเทพใต้ ถนนเจริญกรุง ศาลอ่านคำพิพากษาคดีที่ พล.ต.อ.เสรีพิศุทธ์ เตมียเวส ส.ส.บัญชีรายชื่อ และหัวหน้าพรรคเสรีรวมไทย ยื่นฟ้อง นายสิระ เจนจาคะ อดีต ส.ส.กทม.พรรคพลังประชารัฐ ข้อหาหมิ่นประมาทด้วยการโฆษณากรณีวันที่ 14 พ.ย 2562 นายสิระ ออกรายการทีวีช่องหนึ่งโดยให้สัมภาษณ์มีประเด็นหนึ่งว่า พล.ต.อ.เสรีพิศุทธ์ ได้รับตำแหน่งเป็น ผบ.ตร. เพราะเข้าร่วมปฏิวัติรัฐประหารเมื่อวันที่ 19 กันยายน 2549โดยศาลพิจารณาเเล้วเห็นว่าข้อความดังกล่าวไม่เป็นความจริง มีคำพิพากษาว่า นายสิระ มีความผิดในความผิดฐาน หมิ่นประมาทโดยการโฆษณา พิพากษาให้จำคุก 8 เดือนและปรับ 40,000 บาท โทษจำคุกให้รอการลงโทษไว้มีกำหนด 2 ปี
ราชกิจจาฯ ประกาศต่ออายุ พ.ร.ก.ฉุกเฉิน อีก 2 เดือน ส.ค.-ก.ย. ชี้โควิดกลับมาระบาด|ราชกิจจานุเบกษา เผยแพร่ประกาศ ต่ออายุ “พ.ร.ก.ฉุกเฉิน” อีก 2 เดือน สิงหาคม-กันยายน เหตุโควิดกลับมาระบาด BA.4 และ BA.5 หลบหลีกภูมิคุ้มกันได้มากขึ้นราชกิจจานุเบกษา เผยแพร่ประกาศ เรื่อง การขยายระยะเวลาการประกาศสถานการณ์ฉุกเฉินในทุกเขตท้องที่ทั่วราชอาณาจักร (คราวที่ 19) ตามที่ได้มีประกาศสถานการณ์ฉุกเฉินในทุกเขตท้องที่ทั่วราชอาณาจักร ตั้งแต่วันที่ 26 มีนาคม 2563 และได้ขยายระยะเวลาการประกาศสถานการณ์ฉุกเฉินคราวที่ 18 ออกไปจนถึงวันที่ 31 พฤษภาคม 2565 นั้นโดยที่โรคติดเชื้อไวรัสโคโรนา 2019 ได้กลับมาระบาดรุนแรงมากขึ้นทั่วโลกรวมทั้งประเทศไทย เนื่องจากได้เกิดการกลายพันธุ์เป็นสายพันธุ์ย่อย BA.4 และ BA.5 ซึ่งระบาดได้เร็วขึ้น และหลบหลีก ภูมิคุ้มกันได้มากขึ้น ประกอบกับการฉีดวัคซีนเข็มกระตุ้นยังไม่ครอบคลุมกลุ่มเสี่ยง แม้จะเร่งดำเนินการมาอย่างต่อเนื่อง ซึ่งหากไม่ควบคุมการระบาดของโรคอย่างใกล้ชิด สถานการณ์การระบาดในประเทศไทย อาจจะทวีความรุนแรงมากขึ้นในช่วงปลายของไตรมาสที่สามของปี 2565ประกอบกับองค์การอนามัยโลก ยังคงระดับการระบาดของโรคติดเชื้อไวรัสโคโรนา 2019 เป็นโรคระบาดใหญ่ ดังนั้นจึงยังคงมีความจำเป็น จะต้องดำรงไว้ซึ่งมาตรการป้องกันและควบคุมโรคติดเชื้อไวรัสโคโรนา 2019 แบบบูรณาการเพื่อควบคุมสถานการณ์ฉุกเฉินดังกล่าวต่อไปอีกระยะหนึ่งอาศัยอำนาจตามความในมาตรา 5 แห่งพระราชกำหนดการบริหารราชการในสถานการณ์ฉุกเฉิน พ.ศ. 2548 นายกรัฐมนตรีโดยความเห็นชอบของคณะรัฐมนตรีตามมติเมื่อวันที่ 26 กรกฎาคม 2565 จึงให้ขยายระยะเวลาการประกาศสถานการณ์ฉุกเฉินในทุกเขตท้องที่ทั่วราชอาณาจักร ออกไปอีกคราวหนึ่งสำหรับประกาศสถานการณ์ฉุกเฉินที่มีความร้ายแรงในเขตท้องที่จังหวัดชายแดนภาคใต้ ให้ยังคงมีผลใช้บังคับต่อไปควบคู่กัน ทั้งนี้ ตั้งแต่วันที่ 1 สิงหาคมถึงวันที่ 30 กันยายน 2565ประกาศ ณ วันที่ 27 กรกฎาคม 2565พล.อ.ประยุทธ์ จันทร์โอชา นายกรัฐมนตรี
อ้าว!? "ป๋าเทพ" ไลฟ์จวก "ชัชชาติ" หัดทำงานบ้าง อย่าเอาแต่วิ่ง อย่าคิดเทียบนายกฯ|ในโลกออนไลน์มีการแชร์บางช่วงบางตอนของไลฟ์ ป๋าเทพ โพธิ์งาม ที่ไลฟ์ผ่านเฟซบุ๊กเพจ "ขนมเปี๊ยะขั้นเทพ" เมื่อวันที่ 18 ก.ค.ที่ผ่านมา โดยมีช่วงหนึ่งในไลฟ์ ที่วิพากษ์วิจารณ์ นายชัชชาติ สิทธิพันธุ์ ผู้ว่าราชการกรุงเทพมหานครอย่างเผ็ดร้อน โดยระบุว่าผู้ว่าฯ ชัชชาตินั้นไม่ทำงานที่เป็นประโยชน์ต่อประชาชน เอาแต่เต้น เอาแต่วิ่ง พร้อมทั้งยังบอกอีกว่า หมั่นไส้กองอวย ที่อวยแบบไม่ลืมหูลืมตาโดยช่วงหนึ่งของไลฟ์ ป๋าเทพระบุว่า"ไอ้ผู้ว่าฯ แม่..ก็พาเต้นกันอยู่นั่นแหละ ไอ้ชิบห-ย บ้านเมืองจะเกิดสงครามจะตาย-่าอยู่แล้ว มึงยังเต้นกันอยู่กันอยู่แหละ เมื่อไหร่จะหยุดสักที ไลฟ์กันอยู่นั่น ทำงานให้มันจริงจังหน่อย ทุกวันนี้กูยังไม่เห็นว่ามึงจะมีงานอะไร แล้วไอ้พวกอวยผู้ว่าฯ นี่ก็อวยเหลือเกิน ให้ไปเป็นนายกฯ เลย โอ๊ยยย ไอ้เ-ี้ยเอ๊ยย เขาทำงานมาแค่นี้ มึงจะไปเหนือกว่าเขาได้ยังไง เขาทำมาไม่รู้กี่พัน เป็นพันๆ อย่างแล้วมั้ง โครงการเขาแต่นี่มาดู เขาไปนั่งดูนู่นดูนี่ ทำงานอะไรเหรอ หมั่นไส้คนอวย มึงไม่ดูมั่งเขาเต้นอยู่ทั้งวัน ทำอะไรไว้ให้กับประชาชนบ้างไหม พาประชาชนไปเต้นอยู่อย่างนั้น ส่วนมากเขาได้อะไร มันก็ได้แค่กลุ่มของพวกมึงแค่นั้นแหละ ที่ไปก็มีแต่หน้าเดิมๆ แล้วก็วิ่งอยู่นั่น ไม่รู้ทำอะไร แล้วประชาชนเขาได้อะไรไหมล่ะกูบอกให้ไปดูความเรียบร้อยในเมือง ไฟมันสะดวกไหม ขับรถรามันเป็นยังไง จราจรติดขัดยังไง มึงต้องไปดูตรงนี้ การทำมาหากินการกินอยู่อะไรของคนกรุงเทพฯ เขามีความสุขไหม ไม่ใช่วิ่งอยู่ทั้งวันแล้วเห็นอะไรไหม วิ่งอยู่นั่นแหละ โค้ชกันอยู่นั่นแหละ ไลฟ์กันอยู่นั่นแหละ เลือกมาแต่คนแบบนี้ วุ่นวายกันตาย-่า" 
นายกฯ ปลื้มรายได้คงคลัง 9 เดือนแรก ทะลุ 1.8 ล้านล้านบาท|นายกฯ ปลื้มรายได้คงคลัง 9 เดือนแรกปีงบ 65 ทะลุ 1.8 ล้านล้านบาท เพิ่มขึ้น 7%นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ติดตามคืบหน้าการแก้ไขปัญหาเศรษฐกิจที่ผ่านมา โดยล่าสุดกระทรวงการคลังได้รายงานฐานะการคลังของรัฐบาลตามระบบกระแสเงินสดในช่วง 9 เดือนแรกของปีงบประมาณ 2565 (ต.ค. 64-มิ.ย. 2565) รัฐบาลมีรายได้นำส่งคลังทั้งสิ้น 1,878,346 ล้านบาท สูงกว่าช่วงเดียวกันของปีก่อน 130,689 ล้านบาท หรือ 7.5% ขณะที่มีการเบิกจ่ายงบประมาณ ทั้งสิ้น 2,434,146 ล้านบาท สูงกว่าช่วงเดียวกันของปีก่อน 44,979 ล้านบาท หรือ 1.9% ซึ่งรัฐบาลได้กู้เงินเพื่อชดเชยการขาดดุล 621,075 ล้านบาท ส่งผลให้เงินคงคลัง ณ สิ้นเดือน มิ.ย. 2565 มีจำนวนทั้งสิ้น 587,915 ล้านบาทโฆษกประจำสำนักนายกรัฐมนตรี กล่าวต่อไปว่า ในช่วง 9 เดือนแรกของปีงบประมาณ 2565 (ต.ค. 2564 – มิ.ย. 2565) รัฐบาลสามารถจัดเก็บรายได้สุทธิ จำนวน 1,857,524ล้านบาท หรือ 6.4% และสูงกว่าช่วงเดียวกันของปีก่อน ประมาณ 6.4% โดยการจัดเก็บรายได้รวมของ3 กรมภาษี (กรมสรรพากร, กรมสรรพาสามิต และกรมศุลกากร)ในช่วง 9 เดือนแรกของปีงบประมาณ 2565 อยู่ที่ 2,004,834 ล้านบาท สูงกว่าช่วงเดียวกันของปีก่อน 191,122 ล้านบาท หรือ 10.5% สำหรับรัฐวิสาหกิจ นำส่งรายได้ในช่วง 9 เดือนแรกของปีงบประมาณ 2565 อยู่ที่ 116,130 ล้านบาท สูงกว่าช่วงเดียวกันของปีก่อน 10,561 ล้านบาท หรือ 10% ส่วนหน่วยงานอื่น จัดเก็บรายได้รวม 109,710 ล้านบาทต่ำกว่าช่วงเดียวกันของปีก่อน 14,495 ล้านบาท หรือ 11.7%ทั้งนี้ นายกรัฐมนตรีรับทราบและขอบคุณทุกหน่วยงานที่เกี่ยวข้องที่ได้ร่วมกันฟื้นฟูเศรษฐกิจของประเทศในช่วงเวลานี้ ตัวเลขดังกล่าวสะท้อนทิศทางการทำงานที่ถูกต้องและส่งผลให้มีกำลังใจในการมุ่งมั่น เดินหน้า ทำงาน เพื่อแก้ไขปัญหาเศรษฐกิจปากท้องให้พี่น้องประชาชนต่อไป เชื่อมั่นในศักยภาพของประเทศ และประชาชนไทยเชื่อว่า ผลความสำเร็จอยู่ไม่ไกลหากทุกฝ่ายร่วมมือร่วมใจทำหน้าที่ของตนอย่างดีที่สุด 
“เสรีพิศุทธิ์” ซัดรัฐบาล แก้กติกาเลือกตั้ง เพราะกลัวแพ้-ทำเพื่อประโยชน์ตัวเอง|“เสรีพิศุทธิ์” ซัดรัฐบาลแก้กติกาเลือกตั้งเพราะกลัวแพ้ ทำเพื่อผลประโยชน์ตัวเอง พรรคร่วมรัฐบาลยังเมินหน้าหนีพล.ต.อ.เสรีพิศุทธ์ เตมียเวส หัวหน้าพรรคเสรีรวมไทยพร้อมด้วย ส.ส.ของพรรคได้นำนายเดชทวี ศรีวิชัย ขึ้นรถแห่ขอบคุณประชาชนชาว อ.เกาะคา อ.สบปราบ อ.แม่พริก อ.เถินและอ.เสริมงาม จ.ลำปาง หลังได้รับความไว้วางใจให้ได้รับเลือกตั้งเป็น ส.ส.ลำปางเขต 4 เมื่อวันที่ 10 กรกฎาคม ซึ่งต่อมา คณะกรรมการการเลือกตั้ง (กกต.)ได้รับรองให้เป็น ส.ส.อย่างเป็นทางการเมื่อวันที่ 25 กรกฎาคมที่ผ่านโดยพล.ต.อ.เสรีพิศุทธ์ กล่าวขอบคุณทุกคะแนนเสียงและทุกกำลังใจจากพี่น้องชาวลำปางที่ลงคะแนนให้นายเดชทวี ยืนยันว่าทุกคะแนนเสียงของพี่น้องประชาชนมีความหมายต่อพรรคเสรีรวมไทยเป็นอย่างยิ่งเพราะนอกจากจะทำให้พรรคเสรีรวมไทยได้มี ส.ส.เขตเป็นคนแรกแล้ว ยังเป็นการพิสูจน์ด้วยว่าพี่น้องชาวลำปางไม่ต้องการนักการเมืองที่มีพฤติกรรมซื้อเสียงทำให้การใช้เงินซื้อเสียงเลือกตั้งไม่มีความหมายกับชาวบ้านอีกต่อไป ที่สำคัญยังเป็นการสะท้อนให้เห็นว่าคนลำปางไม่ยอมรับรัฐบาลชุดนี้แล้วจึงตัดสินใจเลือกผู้สมัครของพรรคเสรีรวมไทยซึ่งเป็นฝ่ายค้านอย่างถล่มทลาย จึงขอขอบคุณพี่น้องชาวลำปางด้วยหัวใจและยืนยันว่าจะไม่ทำให้พี่น้องชาวลำปางต้องผิดหวัง ส.ส.ของพรรคอย่างแน่นอนทั้งนี้ รัฐบาลชุดนี้พอรู้ว่าประชาชนไม่เอาฝ่ายตัวเองทั้งการเลือกตั้งผู้ว่ากรุงเทพและที่ลำปาง ก็รีบแก้กฎหมายเลือกตั้งจะให้กลับไปใช้บัตรใบเดียวเหมือนปี 62 หวังจะได้เปรียบอีกทั้งๆที่เพิ่งสั่งลูกน้องให้โหวตคว่ำสูตรหาร 100 ไปเอาแบบหาร 500 ผลก็คือถูกชาวบ้านด่ายับเพราะเพิ่งจะแก้รัฐธรรมนูญมาใช้บัตรสองใบแต่ยังไม่ทันได้ใช้เลยก็มีทีท่าจะกลับไปใช้แบบใบเดียวอีก เหตุเพราะตัวเองล้มเหลวไร้ผลงานคะแนนตกต่ำกลัวจะสู้พรรคฝ่ายค้านไม่ได้ จึงจะจ้องแต่ทำเพื่อผลประโยชน์ตัวเอง ขนาดพรรคร่วมรัฐบาลยังเมินหน้าหนี สภาพพล.อ.ประยุทธ์ตอนนี้จะขนาดไหนแล้วจะให้พี่น้องประชาชนยอมรับได้อย่างไร 
"ชัชชาติ" ตอบเสียงวิจารณ์ "ป๋าเทพ" ไม่ชอบก็ไม่เป็นไร วิ่งตอนเช้าไม่ใช่เวลาราชการ|จากกรณี เทพ โพธิ์งาม ตลกอาวุโสที่ไลฟ์ผ่านเฟซบุ๊กเพจ "ขนมเปี๊ยะขั้นเทพ" เมื่อวันที่ 18 ก.ค.ที่ผ่านมา โดยมีช่วงหนึ่งในไลฟ์ ที่วิพากษ์วิจารณ์ นายชัชชาติ สิทธิพันธุ์ ผู้ว่าราชการกรุงเทพมหานคร อย่างเผ็ดร้อน โดยระบุว่าผู้ว่าฯ ชัชชาตินั้นไม่ทำงานที่เป็นประโยชน์ต่อประชาชน เอาแต่เต้น เอาแต่วิ่ง พร้อมทั้งยังบอกอีกว่า หมั่นไส้กองอวย ที่อวยแบบไม่ลืมหูลืมตาโดยช่วงหนึ่งของไลฟ์ ป๋าเทพระบุว่า"ไอ้ผู้ว่าฯ แม่..ก็พาเต้นกันอยู่นั่นแหละ ไอ้ชิบห-ย บ้านเมืองจะเกิดสงครามจะตาย-่าอยู่แล้ว มึงยังเต้นกันอยู่กันอยู่แหละ เมื่อไหร่จะหยุดสักที ไลฟ์กันอยู่นั่น ทำงานให้มันจริงจังหน่อย ทุกวันนี้กูยังไม่เห็นว่ามึงจะมีงานอะไรแล้วไอ้พวกอวยผู้ว่าฯ นี่ก็อวยเหลือเกิน ให้ไปเป็นนายกฯ เลย โอ๊ยยย ไอ้เ-ี้ยเอ๊ยย เขาทำงานมาแค่นี้ มึงจะไปเหนือกว่าเขาได้ยังไง เขาทำมาไม่รู้กี่พัน เป็นพันๆ อย่างแล้วมั้ง โครงการเขาแต่นี่มาดู เขาไปนั่งดูนู่นดูนี่ ทำงานอะไรเหรอ หมั่นไส้คนอวย มึงไม่ดูมั่งเขาเต้นอยู่ทั้งวัน ทำอะไรไว้ให้กับประชาชนบ้างไหม พาประชาชนไปเต้นอยู่อย่างนั้น ส่วนมากเขาได้อะไร มันก็ได้แค่กลุ่มของพวกมึงแค่นั้นแหละ ที่ไปก็มีแต่หน้าเดิมๆ แล้วก็วิ่งอยู่นั่น ไม่รู้ทำอะไร แล้วประชาชนเขาได้อะไรไหมล่ะกูบอกให้ไปดูความเรียบร้อยในเมือง ไฟมันสะดวกไหม ขับรถรามันเป็นยังไง จราจรติดขัดยังไง มึงต้องไปดูตรงนี้ การทำมาหากินการกินอยู่อะไรของคนกรุงเทพฯ เขามีความสุขไหม ไม่ใช่วิ่งอยู่ทั้งวันแล้วเห็นอะไรไหม วิ่งอยู่นั่นแหละ โค้ชกันอยู่นั่นแหละ ไลฟ์กันอยู่นั่นแหละ เลือกมาแต่คนแบบนี้ วุ่นวายกันตาย-่า"ล่าสุด (30 ก.ค.65) ระหว่าง นายชัชชาติ  สิทธิพันธุ์ ผู้ว่าราชการกรุงเทพมหานคร เดินทางมาโรงอาหาร มหาวิทยาลัยราชภัฏบ้านสมเด็จเจ้าพระยา ร่วมกิจกรรมในงานเลี้ยงต้อนรับคณะวงดุริยางค์โรงเรียนราชสีมาวิทยาลัยและโรงเรียนสุรนารีวิทยาลัย นายชัชชาติให้สัมภาษณ์ประเด็นดังกล่าวว่า ไม่ชอบก็ไม่เป็นไร ไม่ได้เบียดบังเวลาราชการ “ไม่เป็นไร ไม่มีอะไรเลย แล้วแต่คนมอง สไตล์การทำงานของผมก็แบบนี้ ผมก็ออกกำลังกาย วิ่งไปเรื่อย แล้วก็คนชอบ คนไม่ชอบก็ไม่เป็นไร เราไม่ได้ไปเบียดบังเวลาราชการ เราเอาเวลานอกมาออกกำลังกายอยู่แล้ว” นายชัชชาติกล่าวโดยในเช้าวันนี้ (31 ก.ค.65) เพจ ชัชชาติ สิทธิพันธุ์ ได้มีการไลฟ์วิ่งออกกำลังกายตามปกติ โดยได้กล่าวถึงลูกชายที่มาวิ่งด้วยกันเมื่อวานว่า แสนดีไม่พูดถึงเรื่องวิ่งอีกเลย บอกว่าเจอกันอีกทีเที่ยง ตนจึงปล่อยให้ลูกชายพักผ่อน เดี๋ยวช่วงบ่ายจะพาไปดูวงดุริยางค์ 
นิด้าโพล คนไม่สนใจศึกซักฟอก มองนายกฯ-ประวิตรตอบไม่ชัด|NIDAโพล คนไม่สนใจซักฟอกมองนายกฯ ประวิตร และรัฐมนตรีตอบไม่ชัด-ชมข้อมูลฝ่ายค้านสถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน เรื่อง “รัฐบาล-ฝ่ายค้าน ในการอภิปรายไม่ไว้วางใจรัฐบาล” โดยทำการสำรวจระหว่างวันที่ 25-26 กรกฎาคม 2565 จากประชาชนที่มีอายุ 18 ปีขึ้นไปทั่วประเทศ รวมทั้งสิ้น จำนวน 1,312 หน่วยตัวอย่าง เมื่อถามประชาชนถึงการติดตามการอภิปรายไม่ไว้วางใจรัฐบาล ระหว่างวันที่ 19-23 กรกฎาคม 2565 ที่ผ่านมา พบว่า ตัวอย่าง ร้อยละ 69.28 ระบุว่า ไม่ได้ติดตามเลย รองลงมา ร้อยละ 18.98 ระบุว่า ติดตามบ้างเล็กน้อย ร้อยละ 9.00 ระบุว่า ติดตามเป็นระยะ ๆ และร้อยละ 2.74 ระบุว่า ติดตามตลอดเวลาส่วนผู้ที่ติดตามการอภิปรายไม่ไว้วางใจรัฐบาลเกี่ยวกับข้อมูลของฝ่ายค้านในการอภิปรายไม่ไว้วางใจรัฐบาลในภาพรวม พบว่า ตัวอย่าง ร้อยละ 42.43 ระบุว่า ฝ่ายค้านมีข้อมูลชัดเจนมาก รองลงมา ร้อยละ 34.25 ระบุว่า ค่อนข้างชัดเจน ร้อยละ 15.63 ระบุว่า ไม่ค่อยชัดเจน และร้อยละ 7.69 ระบุว่า ไม่ชัดเจนเลยและเมื่อถามผู้ที่ติดตามการอภิปรายไม่ไว้วางใจรัฐบาลถึงความชัดเจนในการตอบคำถามของฝ่ายรัฐบาลในการอภิปรายไม่ไว้วางใจรัฐบาล พบว่า 
ทอ.แจงเหตุจำเป็นต้องจัดซื้อ F-35 A ยกระดับกองทัพ รวมวงเงิน 4 หมื่นล้าน|ทอ.แจงเหตุจำเป็นต้องจัดซื้อ F-35 A ยกระดับกองทัพให้มีคุณภาพ มีขีดความสามารถ ปกป้องอธิปไตย รับมือภัยคุกคามต่างๆ ด้วยเหตุการเมือง-ความมั่นคงในภูมิภาคมีความทับซ้อนพล.อ.ต.ประภาส สอนใจดี โฆษกกองทัพอากาศ แจงถึงผลกระทบกรณีการเลื่อนโครงการจัดหาเครื่องบินขับไล่โจมตีทดแทน หลังจาก กมธ.แจงตัดงบประมาณจัดซื้อ “F-35 A” ว่า ในปัจจุบันกองทัพอากาศมีเครื่องบินขับไล่โจมตี จํานวน 5 ฝูงบิน ซึ่งกองทัพอากาศ ได้ดําเนินการปรับปรุง ขีดความสามารถของอากาศยานที่มีอยู่ เพื่อให้สามารถดํารงขีดความสามารถในการปฏิบัติภารกิจเอาไว้ แต่ เนื่องจากข้อจํากัดด้านอายุของอากาศยานมีผลต่อขีดความสามารถของอากาศยานที่ลดลง ข้อจํากัดการส่งกําลัง และซ่อมบํารุงที่มีราคาสูงขึ้นรวมทั้งมีระยะเวลาในการจัดหาพัสดุอะไหล่ที่ยาวนาน ส่งผลให้กองทัพอากาศมีความ จําเป็นที่จะต้องทยอยปลดประจําการอากาศยานประเภทเครื่องบินขับไล่โจมตีจาก 5 ฝูงบิน จนเหลือ 2 ฝูงบิน ในปี พ.ศ.2575 โดยกองทัพอากาศได้วางแผนดําเนินการจัดหาเครื่องบินขับไล่โจมตี จํานวน 1 ฝูงบิน เพื่อมาทดแทน 3 ฝูงบินที่ได้วางแผนทยอยปลดประจําการ เพื่อให้สามารถดํารงขีดความสามารถในการปฏิบัติการบินรบในอากาศ และการโจมตีทางอากาศต่อไปเป็นเวลาอย่างน้อยอีก 40 ปีโดยสถานการณ์ปัจจุบันมีการขยายอิทธิพลจากชาติมหาอํานาจสู่ภูมิภาคเอเชียตะวันออกเฉียงใต้มากขึ้น รวมถึงปัญหาการเมือง และความมั่นคงภายในแต่ละประเทศ ทําให้หลายประเทศในภูมิภาคมีการสะสมกําลัง ทางทหาร โดยเฉพาะอย่างยิ่งกําลังทางอากาศที่มีขีดความสามารถสูงในการปฏิบัติการทางทหาร อาทิ เมียนมา, มาเลเซีย และเวียดนาม โดยมีการจัดหาเครื่องบินขับไล่สมรรถนะสูง (เช่น เครื่องบินแบบ Su-27 และ Su-30) ซึ่งอันดับของกําลังทางอากาศของไทยในปัจจุบันอยู่ในอันดับที่ 5 ในอาเซียน กองทัพอากาศ จึงจําเป็นต้อง จัดเตรียมกําลังให้มีขีดความสามารถและศักย์กําลังรบทัดเทียมกับประเทศรอบบ้าน เพื่อเป็นการป้องปรามและเตรียมพร้อมรับภัยคุกคามที่อาจเกิดขึ้น ในการจัดหาเครื่องบินขับไล่โจมตีทดแทนสมรรถนะสูงยุคที่ 5 คือ เครื่องบิน F-35 ซึ่งราคาปัจจุบันลดลงต่ำกว่า 80 ล้านดอลลาร์สหรัฐ ตั้งแต่ปี ค.ศ.2019พล.อ.ต.ประภาส สอนใจดี โฆษกกองทัพอากาศทั้งนี้ กองทัพอากาศ ได้วางแผนในการจัดหาในปริมาณที่ลดลงแต่มีประสิทธิภาพในการปฏิบัติภารกิจที่สูงขึ้น ตามความมุ่งหมายให้กองทัพอากาศสามารถยกระดับสู่กองทัพอากาศคุณภาพ “Quality Air Force” เพื่อให้มี ขีดความสามารถรับมือกับภัยคุกคามได้ทุกรูปแบบ และสอดคล้องกับสถานการณ์ด้านความมั่นคงในปัจจุบันและ แนวโน้มในอนาคต ตลอดจนกองทัพอากาศได้วางแผนผลักดันให้เกิดการมีส่วนร่วมและประโยชน์กับประเทศไทย มากที่สุด โดยกองทัพอากาศมีแผนที่จะเสนอให้บริษัทผู้ผลิตประเมินขีดความสามารถของบริษัทอุตสาหกรรม ป้องกันประเทศของไทยที่มีศักยภาพเพื่อจ้างผลิตชิ้นส่วนอะไหล่ภายในประเทศ (S-Curve 11) และการถ่ายทอด เทคโนโลยีให้กับเจ้าหน้าที่ในการซ่อมบํารุงเพื่อให้มีขีดความสามารถและองค์ความรู้ (S-Curve 12) เพื่อต่อยอดในอนาคตกองทัพอากาศรับรู้และเข้าใจปัญหาเศรษฐกิจของประเทศ การจัดหาเครื่องบินขับไล่โจมตีทดแทนในครั้งนี้ จึงมุ่งสู่การยกระดับกองทัพอากาศและประเทศไทย สู่การมีเทคโนโลยีใหม่ที่เป็นเทคโนโลยีชั้นสูง โดยนําไปสู่การพัฒนาอุตสาหกรรมป้องกันประเทศซื่งเป็นส่วนสําคัญเพื่อให้ประเทศไทยสามารถผลักดันการเจริญเติบโต ทางเศรษฐกิจ มีโอกาสสร้างงานในลักษณะแรงงานฝีมือ ซึ่งมีค่าตอบแทนสูงโฆษกกองทัพอาการ กล่าวว่า เครื่องบินแบบ F-35 A มีขีดความสามารถและคุณสมบัติตรงตามความต้องการตามรายละเอียด ความต้องการเครื่องบินขับไล่โจมตีและระบบที่เกี่ยวข้องตามที่ ทอ.ได้กําหนดไว้ ซึ่งหนึ่งในรายละเอียด ความต้องการด้านระบบอาวุธที่สําคัญซึ่งได้กําหนดไว้คือ มีขีดความสามารถในการใช้ระบบอาวุธที่มีประจําการ อยู่ในกองทัพอากาศ โดยอาวุธดังกล่าวได้แก่ GP Bomb Mk 80 Series, GBU-10 Series, GBU-12 Series และ AIM-120 Series นอกจากนี้เครื่องบินแบบ F-35 A ยังติดตั้งปืนใหญ่อากาศขนาด 25 มิลลิเมตร และสามารถ ติดตั้งใช้งานระบบอาวุธที่ทันสมัย มีความแม่นยําสูง ทั้งระบบอาวุธนําวิถีอากาศ-อากาศ, อากาศ-พื้น, อากาศ-ผิวน้ํา เช่น AIM-9X, JDAM, AGM-158 JASSM เป็นต้น ซึ่งกองทัพอากาศจะได้พิจารณาจัดหาเข้าประจําการตามกรอบงบประมาณ ที่เอื้ออํานวยต่อไป จากความจําเป็นที่กองทัพอากาศต้อง ดํารงขีดความสามารถในการปกป้องอธิปไตยและผลประโยชน์ ของชาติ การ ดํารงความพร้อมรบ และหากมิได้จัดสรรงบประมาณในโครงการจัดหาเครื่องบินขับไล่โจมตีทดแทน ในปี 66 จะเป็นผลให้กองทัพอากาศไม่สามารถจัดทําหนังสือ LOA กับทางการสหรัฐฯ ได้ทันในปี 66 ได้ ส่งผลให้ การดําเนินการในการจัดหาเครื่องบินขับไล่โจมตีทดแทนล่าช้าไปอีก 2 ปี ซึ่งทําให้เสียโอกาส และขาดความพร้อมรบ ของฝูงบินขับไล่โจมตีทดแทนที่ล่าช้าจาก ปี 75 เป็นปี 77กองทัพอากาศกําหนดความต้องการระยะ 10 ปี (พ.ศ.2563– 2573) ตามที่ระบุในสมุดปกขาว พ.ศ.๒๕๖๓ ปรับปรุงแผนการจัดหาเครื่องบินขับไล่โจมตีทดแทน โดยคณะกรรมการศึกษาและจัดทําความต้องการ เครื่องบินขับไล่โจมตีให้มีความเหมาะสมกับงบประมาณที่กองทัพอากาศได้รับ และคํานึงถึงขีดความสามารถ ในการปฏิบัติภารกิจให้ได้ในปี 75 โดยมีรายละเอียด ดังนี้– ระยะที่ 1 ผูกพันงบประมาณ 4 ปี (66 – 69) จํานวน 2 เครื่อง วงเงินงบประมาณ 7,382 ล้านบาท– ระยะที่ 2 ผูกพันงบประมาณ 4 ปี (69- 71 ) จํานวน 4 เครื่อง วงเงินงบประมาณ 14,628 ล้านบาทเศษ– ระยะที่ 3 ผูกพันงบประมาณ 4 ปี (72- 75 ) จํานวน 6 เครื่อง วงเงินงบประมาณ 21,924 ล้านบาทเศษ
SUPERโพลเผยคนนิยมพรรคเพื่อไทย แต่ให้ “ลุงตู่” เป็นนายกฯ ที่ชอบอันดับ 1|สำนักวิจัยซูเปอร์โพล (SUPER POLL) เปิดเผยผลสำรวจ เรื่อง “พรรคการเมืองไหน ยอดนิยม” จากประชาชนทุกสาขาอาชีพทั่วประเทศ จำนวน 1,137 ตัวอย่าง โดยดำเนินโครงการระหว่างวันที่ 25 – 30 กรกฎาคม พ.ศ. 2565ที่ผ่านมา เมื่อถามว่าถ้าวันนี้เป็นวันเลือกตั้งจะเลือกพรรคใด พบว่า ประชาชน ร้อยละ 26.9 ระบุพรรคเพื่อไทยได้ รองลงมา ร้อยละ 22.3 ระบุ เลือกพรรคพลังประชารัฐ ร้อยละ 14.2 พรรคภูมิใจไทย ร้อยละ 6.9 พรรคก้าวไกล ร้อยละ 6.8 พรรคประชาธิปัตย์ ส่วนพรรคเศรษฐกิจไทยได้เพียงร้อยละ 0.3 และที่เหลือร้อยละ 10.2 ระบุอื่น ๆ เช่น ไม่เลือกพรรคไหนเลย และพรรคไหนก็เหมือนกันขณะที่อันดับนักการเมืองระดับคู่แข่งนายกรัฐมนตรีที่ประชาชนชอบ พบว่า 
สุพันธุ์-ศิธา กระทุ้งรัฐ! เปิดประเทศแค่ 3 เดือน แต่รีดภาษีผู้ประกอบการเต็มเหนี่ยว|1 ส.ค. 2565 ครบรอบ 3 เดือนที่รัฐบาลเปิดประเทศให้มีการท่องเที่ยว เป็นเหมือนสัญญาณที่ดีที่เศรษฐกิจจะกลับมาฟื้นตัว หลังจากปิดประเทศเนื่องจากการระบาดของโควิด-19 มากว่า 2 ปี แต่เหมือนเคราะห์ซ้ำกรรมซัด เพราะเศรษฐกิจแทนที่จะฟื้นตัวแต่กลับต้องเจอกับภาวะเศรษฐกิจโลกถดถอยทั้งจากเงินเฟ้อ สงคราม และวิกฤตพลังงาน ซึ่งรวมมาเป็นภาระที่ผู้ประกอบการต้องแบกรับไว้ทั้งหมดในขณะที่เพิ่งเริ่มกลับมาตั้งไข่ เปิดกิจการได้อีกครั้ง ทีมข่าว Sanook ลงพื้นที่ฟังเสียงสะท้อนของผู้ประกอบการถนนข้าวสารในเวทีเสวนา "ไทยสร้างไทย x ธุรกิจท่องเที่ยว: ฟังข้าวสารอย่างเข้าใจ-เที่ยวไทยฝ่าวิกฤตเศรษฐกิจโลก" นายสง่า เรืองวัฒนกุล นายกสมาคมผู้ประกอบธุรกิจถนนข้าวสาร สะท้อนว่า ตอนนี้ตัวเลขนักท่องเที่ยวมีแค่ 30% เมื่อเทียบจากช่วงก่อนโควิด แต่ยังมีกฎหมายที่เป็นข้อจำกัดในการค้าขายอยู่ เช่น ระเบียบ ศบค. ที่กำหนดให้ร้านในห้องแอร์ขายได้ 50% ร้านข้างนอกห้องแอร์ 75% หรือ พ.ร.ก.ฉุกเฉินฯ ที่ส่งผลต่อการตัดสินใจของนักท่องเที่ยวที่จะเข้ามาในประเทศ รวมไปถึงเรื่องภาษีที่ผู้ประกอบการต้องเสียภาษีสรรพสามิตร 10% จากยอดขาย ภาษีป้ายและภาษีโรงเรือนอีก 100% ทั้งที่ยังเพิ่งเริ่มกลับมาค้าขายและไม่มีลูกค้าเยอะเท่าเดิม รัฐทำตัวเป็นผู้ปกครองที่ไม่ได้มาพัฒนาหรือหาทางรอดให้ผู้ประกอบการในวันที่เพิ่งเริ่มกลับมาตั้งตัว อยากให้รัฐบาลเปลี่ยนมุมมองลดกฎหมายที่เป็นภาระหรืออุปสรรคในการทำมาหากิน และช่วยส่งเสริมศักยภาพผู้ประกอบการไทยให้แข็งแกร่งพอที่จะไปสู้กับต่างชาติได้ นางญาดา พรเพชรรัมภา ประธานชมรมผู้ค้าแผงลอยกรุงเทพมหานครและถนนข้าวสาร เล่าว่าตั้งแต่ปี 2559 ที่รัฐบาลมีนโยบายจัดระเบียบทางเท้า "ไล่-รื้อ-เลิก" ทำให้หาบเร่แฝงลอยที่เป็นตัวกระจายสินค้าเริ่มหายไป พอนานๆ เข้าก็กระทบไปยังภาคอุตสาหกรรม โรงงานก็ปิดตัว แถมยังเจอกับล็อกดาวน์เพราะโควิด ก็ยิ่งซ้ำเติมให้ผู้ประกอบการขนาดเล็กแบบหาบเร่แฝงลอยยิ่งเจ็บหนัก ดังนั้นปัญหาสำคัญคือหลังเปิดประเทศหาบเร่แฝงลอยต้องการทุนเพื่อกลับมาต่อยอดธุรกิจ แต่ด้วยความที่เป็นธุรกิจขนาดเล็กไม่สามารถเข้าถึงแหล่งเงินกู้ได้ ไม่มีใบอนุญาต ญาดาเสนอให้ตั้งกองทุนเพื่อกระจายเม็ดเงินให้ผู้ประกอบการขนาดเล็กและหาบเร่แฝงลอย โดยอาจจะใช้ใบอนุญาตใช้พื้นที่ตั้งแฝงขายสินค้าจาก กทม. ไปใช้กู้เงิน เช่นเดียวกับธุรกิจ SME ที่ใช้สัญญาเช่าไปแปลงเป็นทุนผ่านกระทรวงพาณิชย์ ขณะเดียวกันการเปิดเสรีกัญชาก็กระทบกับนักท่องเที่ยวแบบครอบครัวและผู้ค้า จึงอยากเสนอให้จัดโซนการสูบ เพราะแม้ว่าจะเจรจากับผู้ค้ากัญชาให้อยู่ในโซนที่ควบคุมได้ แต่ไม่สามารถควบคุมผู้ซื้อได้ จึงอยากเสนอให้รัฐมีการกำหนดจุดสูบกัญชา และบังคับใช้กฎหมายให้เข้มงวดเพื่อไม่ให้กระทบนักท่องเที่ยวกลุ่มอื่นๆนายสรเทพ โรจน์พจนารัช ประธานชมรมผู้ประกอบธุรกิจร้านอาหาร สะท้อนว่าปัญหาสำคัญตอนนี้คือวัตถุดิบต้นทุนขึ้นราคาแพงเหมือนซ้ำเติมผู้ผลิต ไม่ว่าจะเป็น หมู ผัก น้ำมัน แก๊ส โดยเฉพาะค่าไฟที่เป็น 8% ของต้นทุนรองลงมาคือ ขาดแรงงานมีฝีมือ เช่น แม่บ้านหรือพนักงานร้านอาหารที่เชี่ยวชาญ เพราะบางอาชีพคนไทยไม่ทำ ต้องอาศัยแรงงานต่างด้าว แต่พวกเขายังเข้าประเทศมาไม่ได้ ส่วนแรงงานไทยหลายคนก็ย้ายไปอยู่ต่างจังหวัดและยังไม่กลับมา กทม. เพราะค่าเช่าที่พักและค่าครองชีพสูง นอกจากนี้โรงแรมขนาดเล็กยังติดปัญหาเรื่องใบอนุญาตจาก พ.ร.บ.โรงแรมฯ ไม่สามารถกลับมาเปิดได้ หรือบางเจ้าก็โดนเรียกเก็บเงินใต้โต๊ะราคาแพง แถมยังทำเรื่องกู้ก็ไม่ได้เพราะโรงแรมเปิดไม่ได้ โฮลเทลตอนนี้กลับมาเปิดยังไม่ถึง 50% นายสุพันธุ์ มงคลสุธี หัวหน้าทีมเศรษฐกิจพรรคไทยสร้างไทย และ น.ต.ศิธา ทิวารี ประธานคณะกรรมการอำนวยการและพัฒนาพรรคไทยสร้างไทย นำทีมว่าที่ผู้สมัคร ส.ส. พรรค มาเดินสำรวจสภาพเศรษฐกิจในถนนข้าวสาร นายสุพันธุ์ กล่าวว่า รัฐต้องปรับมุมมอง ราชการตอนนี้ต้องเป็นนักพัฒนา มาช่วยผู้ประกอบการให้อยู่รอดให้ได้ ตอนนี้ตลาดหาย แต่หนี้ไม่ลด รายได้จากการท่องเที่ยวก็หายไป พรรคไทยสร้างไทยมีนโยบายที่จะออก พ.ร.ก. 1 ฉบับเพื่อแขวนกฎหมายที่เป็นอุปสรรคต่อการทำมาหากิน และต้องลดภาษีให้ผู้ประกอบการกลับมาได้ก่อน พร้อมกับอัดฉีดเงินเพิ่มทุนผู้ประกอบการเข้าไปอีก แต่ไม่ใช่สักแต่ว่าแจกเงิน เช่น โครงการคนละครึ่งเฟส 5 อีก 800 บาท แต่ไม่ทำให้ประชาชนมีหนทางสร้างรายได้ดังนั้นช่องทางในการหารายได้ คือ ต้องหาทางเพิ่มนักท่องเที่ยว กระตุ้นคนไทยเที่ยวไทย และปรับกฎกติกาการเข้าประเทศให้นักท่องเที่ยวจากต่างชาติเข้ามาง่ายขึ้น พร้อมทั้งพัฒนาระบบ E-government ให้รับเรื่องร้องเรียนและช่วยเหลือประชาชนได้ง่ายขึ้น ลดการเก็บส่วย รวมทั้งการพัฒนาแพลตฟอร์มการท่องเที่ยวของประเทศไทย เพื่อให้ผู้ประกอบการไทยจะไม่ต้องจ่ายส่วนต่างให้แพลตฟอร์มต่างประเทศ
นายกฯ สั่งประสานอาชีวะ เร่งช่วยซ่อมรถเสีย หลังฝนถล่มน้ำท่วมกรุง|นายกฯ สั่งกองทัพ ประสานอาชีวะ ช่วยซ่อมรถยนต์ หลังฝนถล่ม กทม. น้ำท่วมขังการจราจรติดขัดหนักพล.อ.คงชีพ ตันตระวาณิชย์ โฆษกกระทรวงกลาโหม เปิดเผยว่า พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหมได้สั่งการทุกเหล่าทัพ ประสานขอความร่วมมือกับกระทรวงศึกษาธิการ จัดอาสาสมัคร จากกรมอาชีวะศึกษา ร่วมกับกำลังทหารและเครื่องมือช่างกระจายลงพื้นที่ กทม.และปริมณฑล ให้การช่วยเหลือเร่งด่วน ประชาชนที่ติดอยู่บนท้องถนนจำนวนมาก รถยนต์ขัดข้องหลายคัน จากฝนตกหนัก และน้ำท่วมขังสูงในหลายพื้นที่ ส่งผลหลายเส้นการสัญจรไม่สะดวก การจราจรติดขัดหนักพร้อมกันนี้ ให้ประสานกับ กทม. และจังหวัดปริมณฑล จัดกำลังพลและเครื่องมือช่าง เข้าไปช่วยแก้ปัญหาขยะที่ขวางทางระบายน้ำ และเปิดเส้นทางระบายน้ำจากพื้นที่น้ำท่วมขังสูง ลงสู่คลองระบายน้ำให้เร็วที่สุด เพื่อลดผลกระทบจากน้ำท่วมขังและบรรเทาความเดือดร้อนของประชาชนภาพรวม จนกว่าสถานการณ์จะกลับสู่ปกติ
ชัยวุฒิไม่หวั่น บอก "เฉยๆ" หลังเพื่อไทยมั่นใจใช้สูตรไหนก็ชนะเลือกตั้ง|นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม และสมาชิกสภาผู้แทนราษฎร (ส.ส.) แบบบัญชีรายชื่อ พรรคพลังประชารัฐ กล่าวเมื่อวันอังคาร (2 ส.ค.) ว่าเฉยๆ หลังพรรคเพื่อไทยมั่นใจว่าจะชนะการเลือกตั้งครั้งต่อไป ไม่ว่าจะใช้กติกาแบบใดก็ตามก่อนหน้านี้ นายสมคิด เชื้อคง ส.ส. จ.อุบลราชธานี พรรคเพื่อไทย กล่าวว่าคะแนนนิยมของพรรคเพื่อไทยที่มีอยู่สูงนั้นจะทำให้ได้รับ ส.ส. จำนวนมากรัฐมนตรีรายนี้ กล่าวอีกว่า นายสมคิดพูดถูก เพราะกติกาที่ออกมาจะหาร 100 หรือ หาร 500 ก็ไม่มีผลค่อจำนวน ส.ส. เป็นแค่เพียงวิธีการคำนวณ ส.ส. บัญชีรายชื่อเท่านั้น ซึ่งสุดท้ายจะเป็นไปตามคะแนนนิยมนายชัยวุฒิ พูดต่อไปว่า เฉยๆ กับคำพูดของฝ่ายค้าน ไม่รู้สึกกังวลใจ เพราะทุกคนได้เปรียบเสียเปรียบเหมือนกันหมดในกติกานี้ ส่วนตัวไม่คิดที่จะย้ายพรรคไปไหนเพราะเป็นรองหัวหน้าพรรคพลังประชารัฐอยู่ ต้องทำพรรคนี้ต่อ เราไม่ใช่ผู้อยู่อาศัย เราเป็นคนร่วมตั้งพรรค และขณะนี้ขอดูแลกระทรวงดิจิทัลเพื่อเศรษฐกิจและสังคมให้ดีก่อนนายชัยวุฒิ ให้ความเห็นต่อการใช้สูตรหาร 100 หรือ 500 อีกว่า นายวิษณุ เครืองาม รองนายกรัฐมนตรี หยิบประเด็นนี้ขึ้นมาพูดในที่ประชุมคณะรัฐมนตรี ซึ่งยังมีเวลาเหลืออีก 2 สัปดาห์ หากไม่ทันวันที่ 15 ส.ค. ก็ต้องนำร่างของคณะกรรมการการเลือกตั้ง (กกต.) ไปใช้ ซึ่งให้เป็นไปตามกลไกของสภา โดยในที่ประชุม ครม. ไม่มีการสั่งการอะไรเป็นพิเศษรัฐมนตรีรายนี้ คาดว่ารัฐสภาน่าจะพิจารณาทัน และพรรคพลังประชารัฐมีความพร้อมในการเลือกตั้งครั้งหน้าทุกจังหวัด
ชัชชาติ ต้อนรับ แอนนาเสือ MUT 2022 เชื่อนางงามสร้างการเปลี่ยนแปลงได้|ผู้ว่าราชการกรุงเทพมหานคร นายชัชชาติ สิทธิพันธุ์ กล่าวกับนางสาวแอนนา เสืองามเอี่ยม ผู้ชนะการประกวดมิสยูนิเวิร์สไทยแลนด์ 2022 และรองชนะเลิศอีก 4 คน พร้อมด้วยผู้บริหารกองประกวด เมื่อวันพุธ (3 ส.ค.) เชื่อว่าการประกวดนางงามไม่ใช่เรื่องความสวยงามอย่างเดียวอีกต่อไป แต่ช่วยเปลี่ยนแปลงสังคมได้ด้วย"การประกวดครั้งนี้ เราไม่ได้พูดถึงเรื่องของความสวยงามด้านเดียวแล้ว แต่เรามีการพูดและะสื่อสารด้านสังคม ด้านการเปลี่ยน ด้านความคิด สุดท้ายแล้วผลากการได้รับตำแหน่งคือการที่จะทำอย่างไรที่จะเปลี่ยนแปลงให้สัมคมดีขึ้น" นายชัชชาติ กล่าวนายชัชชาติ กล่าวถึงนางสาวแอนนา ที่มีพ่อเป็นพนักงานเก็บขยะของกรุงเทพมหานคร ว่า นางสาวแอนนาช่วยสะท้อนถึงความสำคัญของพนักงานเก็บขยะได้อย่างดี และเชื่อว่าจะสร้างพลังการเปลี่ยนแปลงด้านการจัดการขยะในหมู่คนทั่วไปได้ด้วย"คุณแอนนามีความสำคัญ เนื่องจากเป็นลูกหลานของ กทม. เอง คุณแอนนาอยู่กับกองขยะมาตั้งแต่เด็ก จึงส่งผลในแง่ของการสร้างความเปลี่ยนแปลงด้านขยะให้มีพลังมากยิ่งขึ้นได้" นายชัชชาติ กล่าวนางสาวแอนนา กล่าวถึงปัญหาการจัดการขยะว่า ถ้าหากได้รับการจัดการที่จะลดปัญหาอื่นๆ ที่ตามมา โดยเฉพาะ น้ำท่วม ได้อย่างดี และท้ายที่สุดจะส่งผลให้กรุงเทพมหานครเป็นเมืองที่น่าอยู่ขึ้นด้วยผู้ชนะการประกวดรายนี้ พูดต่อไปว่า นอกจากตัวขยะที่ต้องบริหารจัดการให้ดีขึ้นแล้ว สวัสดิการของเจ้าหน้าที่จัดการขยะก็ควรได้รับการดูแลที่เหมาะสม ซึ่งพ่อของตนทำงานเป็นเจ้าหน้าที่เก็บขยะ จึงมีโอกาสได้เห็นและต้องการช่วยสะท้อนเรื่องนี้แก่ผู้ว่าราชการกรุงเทพมหานครด้วยนอกจากนี้ นางสาวแอนนา กล่าวถึงประเด็นการศึกษาด้วยว่า ตนเป็นคนหนึ่งที่ได้รับโอกาสจากทุนต่างๆ ทำให้เชื่อว่าถ้าเด็กที่ขาดโอกาสในกรุงเทพมหานครได้รับการสนับสนุนทางการศึกษา ก็น่าจะเป็นประโยชน์ต่อเด็กๆ ด้วยนางสาวแอนนา เผยอีกว่า ส่วนตัวมีความตั้งใจต้องการทำงานร่วมกับกรุงเทพมหานคร อย่างที่เห็นแบบอย่างจากพ่อและแม่ของตน และเชื่อว่าการทำงานดังกล่าวจะเกิดประโยชน์ต่อเมือง
รัฐบาลแตกแบงก์พัน ฝ่ายค้านดึงเซ็ง|ในช่วงเวลาที่กฎหมายลูกว่าด้วยการเลือกตั้ง ส.ส. ยังลูกผีลูกคนอยู่ในสภา สัปดาห์นี้ 2 พรรคการเมืองใหม่เปิดตัวด้วยแกนนำหน้าเก่าพันธมิตร 3 ป. ไม่ว่าจะเป็นพรรครวมแผ่นดินที่จัดการประชุมใหญ่เลือกกรรมการบริหารพรรคไปเมื่อวันจันทร์ที่ 1 สิงหาคม 2565 ที่โรงแรมรามาการ์เดนส์ ตามด้วยพรรครวมไทยสร้างชาติ ที่จัดการประชุมไปเมื่อเช้าตรู่วันพุธที่ 3 สิงหาคม 2565 ที่สโมสรราชพฤกษ์ กรุงเทพฯหัวหน้าพรรครวมแผ่นดิน คือ พล.อ.วิชญ์ เทพหัสดิน ณ อยุธยา อดีตประธานยุทธศาสตร์พรรคพลังประชารัฐ และอดีตหัวหน้าพรรคเศรษฐกิจไทย น้องรัก พล.อ.ประวิตร วงษ์สุวรรณ และได้เลขาธิการพรรคคือ จำลอง ครุฑขุนทด อดีตรองหัวหน้าพรรคไทยรักไทยและแนวร่วม นปช. ที่ย้ายมาลงสมัครรับเลือกตั้ง ส.ส. นครราชสีมา พรรคพลังประชารัฐเมื่อปี 2562 แม้จะยังแทงกั๊กเรื่องแคนดิเดตนายกฯ แต่ พล.อ.วิชญ์ ก็ยอมรับว่าเคยทำงานร่วมกับ พล.อ.ประยุทธ์ มาหากในอนาคตเจอใครที่ดีกว่าท่าน ก็จะสนับสนุนคนที่ดี ซึ่งเป็นการตอบที่แม้จะไม่ฟันธง แต่ก็ไม่ปิดประตูขณะที่พรรครวมไทยสร้างชาติได้ พีระพันธุ์ สาลีรัฐวิภาค อดีตที่ปรึกษานายกรัฐมนตรี พล.อ.ประยุทธ์ จันทร์โอชา เป็นหัวหน้าพรรค เอกนัฏ พร้อมพันธุ์ แกนนำ กปปส. เป็นเลขาธิการพรรค และปองพล อดิเรกสาร อดีตรองนายกรัฐมนตรี เป็นที่ปรึกษาพรรค ซึ่งเขาเองก็ให้สัมภาษณ์สื่อว่าจะหนุน พล.อ.ประยุทธ์ และพีระพันธุ์ เป็นแคนดิเดตนายกรัฐมนตรีส่วน "แรมโบ้อีสาน" เสกสกล อัตถาวงศ์ อดีตผู้ช่วยรัฐมนตรีประจำนายกรัฐมนตรี เดินทางมาร่วมแสดงความยินดีกับพรรครวมไทยสร้างชาติ ที่ตัวเองเคยเห็นหนึ่งในผู้ร่วมก่อตั้ง มาวันนี้ประกาศตั้งพรรคใหม่ชื่อ "พรรคเทิดไท" และหนุน พล.อ.ประยุทธ์ เป็นนายกรัฐมนตรีตลอดกาลเป็นภาพที่ค่อนข้างขัดแย้งกับฝั่งพรรคเพื่อไทย ที่พยายามดึงแกนนำพรรคเก่าๆ กลับมาร่วม "บ้านหลังใหญ่หัวใจเดิม" หวังเดินเกมส์แลนด์สไลด์ แต่กลับถูกรัฐสภาที่นำโดยพรรคเล็ก และรัฐบาล เสนอสูตรคำนวณ ส.ส. บัญชีรายชื่อ หาร 500 แบบเตะตัดขา ซึ่งนี่ก็อาจจะเป็นสาเหตุหนึ่งที่ทำให้ฝั่งรัฐบาลเดินหน้าแตกแบงก์พันเป็นพรรคเล็กพรรคน้อยเพื่อรองรับเกมส์การเลือกตั้งในอนาคตแต่เกมส์การเมืองในรัฐสภาก็กำลังส่งกลิ่นตุๆ เมื่อการประชุมร่วมของรัฐสภาสัปดาห์ที่ 2 มีสมาชิกมาร่วมประชุมและแสดงตนนับองค์ประชุมน้อยลงจนเกือบจะไม่ครบองค์ประชุมประกอบกับการพิจารณาร่างแก้ไข พ.ร.บ.ประกอบรัฐธรรมนูญว่าด้วยพรรคการเมืองถูกตีกลับไปให้กรรมาธิการแก้ไขมาตราที่เกี่ยวข้องหลังกรรมาธิการเสียงข้างน้อยชนะโหวตแก้ไขการคำนวณ ส.ส. บัญชีรายชื่อจากหาร 100 เป็นหาร 500 และยังถูกคั่นด้วยการพิจารณาร่าง พ.ร.บ.การปรับเป็นพินัย และร่าง พ.ร.บ.กำหนดระยะเวลาดำเนินงานในกระบวนการยุติธรรม ที่ใช้เวลานับองค์ประชุมและโหวตแต่ละมาตรานานเกือบ 30 นาที จนสุดท้าย ชวน หลีกภัย ประธานรัฐสภาต้องประกาศปิดการประชุม เพราะสภาล่ม โดยที่ยังพิจารณากฎหมายไม่เสร็จขณะที่กำหนดเวลาแก้ไขกฎหมายลูกว่าด้วยการเลือกตั้ง ส.ส. จะครบ 120 วันภายในวันที่ 15 สิงหาคม นั่นหมายความว่าหากมีการดึงเช็งในพิจารณากฎหมายลูกไม่เสร็จวาระ 3 ภายในกรอบเวลา จะต้องกลับไปใช้ร่างกฎหมายลูกที่ กกต. เสนอคือ บัตรเลือกตั้ง 2 ใบและให้สูตรหาร 100 คำนวณหา ส.ส. บัญชีรายชื่ออย่างไรก็ตาม หลายคนคาดการณ์ว่าอาจเป็นเกมส์ของฝ่ายค้านที่จะดึงเช็งให้กลับไปใช้สูตรหาร 100 ดับฝันพรรคเล็ก เป็นไปตามที่ สมศักดิ์ เทพสุทิน ประธานยุทธศาสตร์พรรคพลังประชารัฐ และวิเชียร ชวลิต รองหัวหน้าพรรคสร้างอนาคตไทย ได้ให้ความเห็นไว้ เท่ากับว่าจะเป็นการปิดโอกาสพรรคเล็ก ให้พรรคใหญ่กลับมาได้เปรียบอีกครั้งทั้งนี้ความเป็นไปได้ตามกระบวนการกฎหมายคือ หากรัฐสภาพิจารณาร่างกฎหมายลูกว่าด้วยการเลือกตั้ง ส.ส. ผ่านวาระ 3 ตามกรอบเวลา ก็ต้องส่งให้ กกต. และสำนักงานกฤษฎีกาให้พิจารณาว่าการหาร 500 เป็นไปได้หรือไม่ หรืออาจจะมีมีคนยื่นศาลรัฐธรรมนูญให้พิจารณาว่าขัดหรือแย้งต่อรัฐธรรมนูญหรือไม่หรือซ้ำร้ายไปกำว่านั้น หากเกิดทางตันในทางการเมือง นายกรัฐมนตรีก็มีอำนาจในการออกพระราชกำหนดให้มีการเลือกตั้งได้ ซึ่งก็อาจจะต้องกลับไปใช้กติกาการเลือกตั้งแบบปี 2562 คือบัตรใบเดียว ดังนั้นการแตกแบงก์อาจจะเป็นได้ทั้งยุทธศาสตร์หลัก หรือแผนสำรอง ตราบใดที่กติกาการเลือกตั้งยังไม่ประกาศใช้อย่างเป็นทางการ
นายกฯ ปลื้ม ต่างชาติค้นหาที่พัก Airbnb ในไทยเพิ่ม 180% วางเป้า 3 ซินาริโอ|นายกฯ พอใจ นักเดินทางต่างชาติค้นหาที่พัก Airbnb ในไทยเพิ่มขึ้น 180% เชื่อมั่นการผ่อนคลายมาตรการของรัฐ ผลักดันการท่องเที่ยวฟื้นตัวต่อเนื่อง วางเป้าหมายท่องเที่ยว 3 ซีนาริโอ ปี 2566นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยินดีที่ Airbnb ซึ่งเป็นแพลตฟอร์มจองที่พักระดับโลก พบว่า นักท่องเที่ยวต่างชาติมีการค้นหาที่พักเพื่อการเดินทางท่องเที่ยวมายังประเทศไทย เพิ่มมากขึ้นกว่า 180% เมื่อเปรียบเทียบระหว่างไตรมาส 1 ของปี 2564 กับปี 2565 อันเป็นผลสะท้อนสอดรับกับการที่รัฐบาลผ่อนปรนมาตรการต่างๆ ด้านการเดินทางมาอย่างต่อเนื่องโดยนายกรัฐมนตรียินดีอย่างยิ่ง ที่ประเทศไทยยังคงได้รับความนิยมจากนักท่องเที่ยวต่างชาติ พร้อมทั้งชื่นชมหน่วยงานที่เกี่ยวข้องทุกภาคส่วน ที่ร่วมกันขับเคลื่อนนโยบายการฟื้นฟูเศรษฐกิจด้วยการท่องเที่ยว ผ่านการประกาศ “ปีส่งเสริมท่องเที่ยวไทย 2565-2566” หรือ Visit Thailand Year 2022-2023 เพื่อกระตุ้นตลาดนักท่องเที่ยวต่างชาติมาไทยมากขึ้นโฆษกประจำสำนักนายกรัฐมนตรี กล่าวเพิ่มเติมว่า ประเทศไทยมีข้อได้เปรียบจากการเป็นจุดหมายปลายทางยอดนิยมในการทำงานทางไกล และมีจำนวนของ Digital Nomad เพิ่มมากขึ้น ทำให้การเข้าพักระยะยาวเพิ่มสูงขึ้น (การเข้าพัก 28 วันหรือมากกว่า)โดยจากข้อมูลล่าสุดของ Airbnb 5 จุดหมายปลายทางยอดนิยมของนักท่องเที่ยวในประเทศ และนักท่องเที่ยวต่างชาติที่เดินทางมายังประเทศไทย ได้แก่ กรุงเทพฯ ภูเก็ต พัทยา (ชลบุรี) เชียงใหม่ และเกาะสมุย (สุราษฎร์ธานี) นอกจากนี้ นักท่องเที่ยวมีความสนใจอยากออกไปสำรวจสถานที่ใหม่ๆ มากขึ้น อาทิ เกาะลันตา (กระบี่) ตราด ปาย (แม่ฮ่องสอน) และชะอำ (เพชรบุรี) โดยนักท่องเที่ยวที่มีการค้นหาเพื่อเดินทางมาท่องเที่ยวในประเทศไทยมากที่สุด ได้แก่ นักท่องท่องเที่ยวจากสหรัฐอเมริกา สหราชอาณาจักร และเยอรมนี ตามลำดับทั้งนี้ ในปัจจุบันมีนักท่องเที่ยวต่างชาติเดินทางเข้ามายังประเทศไทยแล้วกว่า 2.7 ล้านคน โดยคาดหมายว่าตลอดปีนี้จะมีนักท่องเที่ยวต่างชาติเข้ามาไม่ต่ำกว่า 10 ล้านคน ตามเป้าที่ตั้งไว้ และสำหรับในปี 2566 การท่องเที่ยวแห่งประเทศไทย (ททท.) วางเป้าหมายพลิกฟื้นอุตสาหกรรมท่องเที่ยวไทย สู่หมุดหมายการท่องเที่ยวที่มุ่งเน้นคุณค่าและความยั่งยืน มีรายได้จากนักท่องเที่ยวทั้งเที่ยวในประเทศและต่างชาติเที่ยวไทยอยู่ที่ระหว่าง 1.25-2.38 ล้านล้านบาท ผ่านการวางเป้าหมายเชิงเศรษฐกิจ 3 ซีนาริโอ ได้แก่ 1. กรณีเลวร้ายสุด (Worst Case) รายได้ท่องเที่ยวรวม 1.25 ล้านล้านบาท แบ่งเป็น ไทยเที่ยวไทย 6.7 แสนล้านบาท (117 ล้านคน-ครั้ง) และต่างชาติเที่ยวไทย 5.8 แสนล้านบาท (11 ล้านคน)2. กรณีฐาน (Base Case) รายได้ท่องเที่ยวรวม 1.73 ล้านล้านบาท แบ่งเป็น ไทยเที่ยวไทย 7.6 แสนล้านบาท (130 ล้านคน-ครั้ง) และต่างชาติเที่ยวไทย 9.7 แสนล้านบาท (18 ล้านคน)3. กรณีดีที่สุด (Best Case) รายได้ท่องเที่ยวรวม 2.38 ล้านล้านบาท แบ่งเป็น ไทยเที่ยวไทย 8.8 แสนล้านบาท (135 ล้านคน-ครั้ง) และต่างชาติเที่ยวไทย 1.50 ล้านล้านบาท (30 ล้านคน) ซึ่งในกรณีนี้คือ การที่นักท่องเที่ยวจีนสามารถเดินทางท่องเที่ยวได้นายกรัฐมนตรี ให้ความสำคัญต่อการผลักดัน ประเมิน และกระตุ้นให้เกิดการฟื้นตัวของภาคท่องเที่ยวไทย ซึ่งจะส่งผลอย่างมีนัยสำคัญต่อเศรษฐกิจของประเทศในภาพรวม โดยได้ดำเนินมาตรการผ่อนคลายการเดินทางเข้าประเทศของนักท่องเที่ยวต่างชาติมาอย่างต่อเนื่องและรอบคอบ ส่งผลให้แนวโน้มนักท่องเที่ยวต่างชาติเดินทางเข้าประเทศไทยเพิ่มมากขึ้น สะท้อนว่าภาคอุตสาหกรรมการท่องเที่ยวกำลังฟื้นตัวนอกจากนี้ นายกรัฐมนตรีได้สั่งการให้หน่วยงานที่เกี่ยวข้อง เตรียมพร้อมมาตรการส่งเสริมการท่องเที่ยวในช่วงครึ่งปีหลังให้มีความหลากหลาย ตอบรับวิถีชีวิตรูปแบบใหม่ พร้อมเน้นย้ำการปฏิบัติตามมาตรการทางสาธารณสุข ท่องเที่ยวอย่างปลอดภัย สร้างความมั่นใจแก่นักท่องเที่ยวต่างชาติ และสร้างโอกาสทางเศรษฐกิจให้กับคนไทย       
นายกฯ เตือนอย่าซื้อยาโควิดกินเอง หวั่นอันตราย-ดื้อยา ยืนยันไทยมีเวชภัณฑ์เพียงพอ|นายกฯ เตือนประชาชนอย่าซื้อยาต้านไวรัสโควิดผ่านสื่อออนไลน์ทานเอง อาจเกิดอันตราย-ดื้อยา กำชับเจ้าหน้าที่ตำรวจเร่งตรวจสอบจับกุม ยืนยันไทยมีเวชภัณฑ์เพียงพอนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พล.อ. ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ฝากเตือนประชาชน อย่าซื้อยาต้านไวรัสโควิด-19 มารับประทานเอง ซึ่งจะเป็นอันตรายต่อร่างกาย และอาจเกิดการดื้อยาถ้ารับประทานไม่เหมาะสมโดย กรมอนามัย ยังพบว่า มีการขายยาโมลนูพิราเวียร์ ผ่านทางสื่อออนไลน์ โดยได้กำชับให้เจ้าหน้าที่ตำรวจเร่งตรวจสอบ และดำเนินการขยายผลจับกุมเครือข่ายผู้ลักลอบมาดำเนินคดีโดยเร็ว เพื่อความปลอดภัยของประชาชนทั้งนี้ นายกรัฐมนตรียืนยันระบบสาธารณสุขไทยมีเวชภัณฑ์เพียงพอดูแลประชาชน ขอให้ประชาชนดำเนินการตามขั้นตอนที่กระทรวงสาธารณสุขกำหนดกระทรวงสาธารณสุขยืนยันว่า ผู้ติดเชื้อบางรายอาจไม่ต้องรับยาต้านไวรัสซึ่งขึ้นอยู่กับดุลยพินิจของแพทย์ที่รักษา โดยขณะนี้ประชาชนที่ติดเชื้อโควิด-19 สามารถโทรเข้าสายด่วน 1330 เพื่อแจ้งอาการซึ่งจะมีเจ้าหน้าที่ทำการประเมินอาการ หากเข้าข่ายที่จะได้รับยาต้านไวรัสจะดำเนินการส่งยาให้ถึงที่พักอาศัย    
นักเรียนได้เจอ "ประยุทธ์" ครั้งแรก โผเข้ากอด ถึงกับกลั้นน้ำตาไม่อยู่|วันนี้ (4 ส.ค.65) พล.อ.ประยุทธ์ จันทร์โอชา นายกรัฐมนตรีและรมว.กลาโหม พร้อมคณะ เดินทางไปที่พระบรมราชานุสาวรีย์สมเด็จพระนเรศวรมหาราช ตำบลดอนเจดีย์ อำเภอพนมทวน จังหวัดกาญจนบุรี เพื่อสักการะพระบรมราชานุสาวรีย์สมเด็จพระนเรศวรมหาราช พระบรมรูปประทับอยู่บนหลังช้าง ผูกผ้า 3 สีที่เจดีย์ยุทธหัตถี และสักการะพระบรมรูปสมเด็จพระนเรศวรมหาราช พระสุพรรณกัลยา และพระเอกาทศรถนายไชยพงค์ อายุ 80 ปี เป็นหมอช้างจากอำเภอไทรโยค มาต้อนรับนายกฯ มอบผ้าขาวม้า และหินตาหินยาย ซึ่งเชื่อกันว่าเป็นหินศักดิ์สิทธิ์ที่ทำให้ผู้ได้รับมีจิตใจหนักแน่น ใครจะว่ากล่าวอย่างไรก็ไม่โกรธ และเป็นหินที่ทำให้คนมีความสามัคคี แบ่งปันความสุขระหว่างที่นายกฯ ถ่ายรูปกับนักเรียนจากโรงเรียนวัดดอนเจดีย์นั้น นักเรียนรายหนึ่งได้ให้นายกรัฐมนตรีเซ็นเสื้อยืดที่เตรียมมา ทั้งนี้มีเด็กนักเรียนคนหนึ่งได้ขอกอดนายกฯ เพราะชื่นชอบ โดยเมื่อได้กอดแล้วถึงกับหลั่งน้ำตาออกมาพล.อ.ประยุทธ์ ได้แนะนำให้เด็กๆ ตั้งใจเรียน ตั้งเป้าสิ่งที่ต้องการไว้ เพราะจะมีการจ้างงานเป็นจำนวนมาก ขอให้ทุกคนประสบความสำเร็จเพื่อช่วยดูแลครอบครัวและพ่อแม่ และเตือนเด็กหากปู่ย่าตายายดุหรือว่ากล่าวอะไรก็เพราะความหวังดี 
ส่องด่วน! ทะเบียนรถนายกฯ "บิ๊กตู่" ลงพื้นที่กาญจนบุรี ลุ้นงวด 16/8/65|ส่องทะเบียนรถนายกฯ ลงพื้นที่ จ.กาญจนบุรี ชาวบ้าน-เซียนหวย อย่าพลาดจดเลขลุ้นโชคงวดวันที่ 16 สิงหาคม 2565 ที่จะถึงนี้วันนี้ (4 ส.ค.) เมื่อเวลา 09.30 น. ที่บ้านทุ่งคูน หมู่ที่ 19 ต.ห้วยกระเจา อ.ห้วยกระเจา จ.กาญจนบุรี พล.อ.ประยุทธ์ จันทร์โอชา นายกรัฐมนตรีและรมว.กลาโหม ตรวจติดตามการแก้ไขปัญหาการขาดแคลนน้ำเพื่อการอุปโภคบริโภค และการเกษตร ณ โครงการจัดหาน้ำบาดาลขนาดใหญ่แก้ปัญหาภัยแล้ง อันเนื่องมาจากพระราชดำริอย่างไรก็ตาม ชาวบ้านและบรรดานักเสี่ยงโชคไม่พลาดส่องทะเบียนรถที่นายกรัฐมนตรี​ใช้ในการลงพื้นที่ จ.กาญจนบุรี เป็นรถยนต์โตโยต้า Alphard สีขาว เลขทะเบียน​ กธ​ 5969 กาญจนบุรี เพื่อเตรียมไปเสี่ยงลุ้นโชคในหวยงวดวันที่ 16 สิงหาคม 2565 ที่จะถึงนี้โดยมีนักการเมืองในพื้นที่มาต้อนรับ ​อาทิ นายสมเกียรติ วอนเพียร ส.ส.กาญจนบุรี เขต 2 พลังประชารัฐ นายธรรมวิชญ์ โพธิพิพิธ ส.ส.กาญจนบุรี เขต 4 พลังประชารัฐ นายอัฏฐพล โพธิพิพิธ ส.ส.กาญจนบุรี เขต 5 พลังประชารัฐ และ ดร.หิมาลัย ผิวพรรณ หรือเสธ.หิมาลัยและเมื่อ พล.อ.ประยุทธ์ เดินทางมาถึง​ ได้รับฟังการรายงานจากปลัดกระทรวงทรัพยากรธรรมชาติและสิ่งแวดล้อม รวมไปถึงเจ้าหน้าที่ในพื้นที่ ถึงปัญหาและแนวทางการแก้ไขโดยนายกรัฐมนตรี​ กำชับให้ขยายโครงการดังกล่าวไปยังพื้นที่จังหวัดอื่นอีก พร้อมกับได้มีการมอบน้ำบาดาลให้กับตัวแทนประชาชน ก่อนที่นายวราวุธ ศิลปอาชา รมว.ทรัพยากรธรรมชาติและสิ่งแวดล้อม ได้มอบน้ำแร่โซดาห้วยกระเจา ให้นายกรัฐมนตรีเป็นที่ระลึก
ศาลให้ประกันตัว ใบปอ-บุ้ง หลังขังนาน 3 เดือน สั่งห้ามออกนอกบ้านค่ำถึงเช้า|ศาลอาญากรุงเทพใต้ มีคำสั่งปล่อยตัวชั่วคราว ใบปอ-นางสาวณัฐนิช ดวงมุสิทธิ์ และ บุ้ง-นางสาวเนติพร เสน่ห์สังคม นักเคลื่อนไหวกลุ่มทะลุวัง เมื่อวันพฤหัสบดี (4 ส.ค.)ใบปอและบุ้งถูกควบคุมตัวครั้งล่าสุดหลังจากถูกถอนประกันตัวเมื่อวันที่ 3 พ.ค. หรือเมื่อ 3 เดือนก่อน จากการสำรวจความคิดเห็นที่อาจเข้าข่ายการละเมิดบทบัญญัติในประมวลกฎหมายอาญามาตรา 112 และ 116 ที่ศูนย์การค้าสยามพารากอน เมื่อวันที่ 8 ก.พ.นักเคลื่อนไหว 2 คนนี้ประท้วงการถอนประกันดังกล่าวด้วยการอดอาหารระหว่างถูกคุมขังการยื่นขอให้ศาลปล่อยตัวชั่วคราวครั้งนี้นับเป็นความพยายามครั้งที่ 8 แล้วศูนย์ทนายความเพื่อสิทธิมนุษยชน โพสต์ทวิตเตอร์ว่า การประกันตัวครั้งนี้ใช้หลักทรัพย์ 200,000 บาทต่อคน ไม่เพียงเท่านั้นศาลยังวางเงื่อนไขหลายข้อ ได้แก่อย่างไรก็ตาม นักเคลื่อนไหว 2 รายนี้ยังมีคดีอื่นๆ รออยู่ ทำให้ทีมทนายความต้องยื่นประกันตัวเพิ่มเติมหลังจากนี้
หมอระวี เตือนฝ่ายหาร 100 อย่าเพิ่งฉลอง สงครามยังไม่จบ ลั่นจะยื้อจนถึงที่สุด|นายระวี มาศฉมาดล สมาชิกสภาผู้แทนราษฎร (ส.ส.) แบบบัญชีรายชื่อ และหัวหน้าพรรคพลังธรรมใหม่ กล่าวเมื่อวันศุกร์ (5 ส.ค.) เตือนฝ่ายที่สนับสนุนการใช้สูตรหาร 100 เพื่อหาจำนวน ส.ส. แบบบัญชีรายชื่อในการเลือกตั้งครั้งต่อไป ว่าอย่าเพิ่งรีบฉลองเพราะสงครามยังไม่จบ และตนจะยื้อจนถึงที่สุดเพื่อให้ใช้สูตรหาร 500"ฝั่งที่สนับสนุนสูตรหารด้วย 100 นั้น จะเตรียมฉลอง ขอบอกไว้ว่า สงครามยังไม่จบ อย่าเพิ่งนับศพทหาร เพราะวิธีการที่เขาทำเรียกว่าต้อนให้หมาจนตรอก" นายระวี กล่าวส.ส. รายนี้ เป็นสมาชิกคณะกรรมาธิการวิสามัญชุดหนึ่งของรัฐสภา ที่มีหน้าที่พิจารณากฎหมายเลือกตั้ง ส.ส. หลังจากมีการแก้รัฐธรรมนูญเมื่อปี 2564 ให้เปลี่ยนจากการใช้บัตรใบเดียวเพื่อหา ส.ส. เขต และ ส.ส. แบบบัญชีรายชื่อ มาเป็นบัตร 2 ใบ แยกกันต่างหาก ซึ่งขณะนี้ยังไม่ได้ข้อสรุปว่าจะคำนวณหาจำนวน ส.ส. แบบบัญชีรายชื่อจำนวน 100 คนอย่างไรนายระวี เชื่อว่าฝ่ายที่สนับสนุนสูตรคำนวณ ส.ส.บัญชีรายชื่อ ด้วยจำนวน 500 เพื่อหาเพดานว่าแต่ละพรรคการเมืองจะมี ส.ส. ได้มากที่สุดกี่คน (ส.ส.พึงมี) ต้องยื้อเต็มที่ เพื่อให้ร่างพระราชบัญญัติประกอบรัฐธรรมนูญพิจารณาไม่แล้วเสร็จและเกินกรอบเวลาที่รัฐธรรมนูญกำหนดให้ทำให้เสร็จภายใน 180 วัน ซึ่งตรงกับวันที่ 15 ส.ค. นี้ ฝ่ายที่สนับสนุนสูตรหาร 500 จะแก้เกมเรื่ององค์ประชุมอย่างไร นายระวี กล่าวว่า ในส่วนของพรรคเพื่อไทย ก็เป็นปกติที่การประชุมเกือบทุกครั้งจะไม่ร่วมแสดงตนเป็นองค์ประชุม ดังนั้นอย่าไปโทษพรรคเพื่อไทย แต่ปัญหาที่เกิด คือ พรรคร่วมรัฐบาลที่ไม่ยอมแสดงตน ทำให้ต้องเสียเวลารอองค์ประชุม และเสียเวลารอการลงมติ นายระวี กล่าวต่อไปว่า แม้ว่าฝ่ายสนับสนุนสูตรหาร 100 จะทำได้สำเร็จ แต่อย่าลืมว่ายังมีด่านสำคัญ คือ ด่านกรรมการการเลือกตั้ง (กกต.) และด่านศาลรัฐธรรมนูญส่วนการจะเข้าร่วมเป็นองค์ประชุมหรือไม่ เป็นไปตามวิจารณญาณของแต่ละคน ส.ส. และสมาชิกวุฒิสภา (ส.ว.) ที่ตัดสินใจว่าจะอยู่ในเกมการเมือง ไม่สนใจชื่อสภา หรือภาษีประชาชนที่ใช้เงินเดือนร่วมประชุมก็แล้วแต่ ซึ่งวันที่ 10 สิงหาคมนี้ อะไรก็เกิดขึ้นได้ โดยเชื่อมั่นในระบบรัฐสภา ส.ส. และ ส.ว. เห็นปัญหาแล้ว จะตัดสินใจทำหน้าที่ลงมติตามบทบัญญัติของรัฐธรรมนูญ มาตรา 114
“อนุทิน” เดินหน้าทำความเข้าใจประชาชน ย้ำ "กัญชา" เน้นใช้การแพทย์|“อนุทิน” เดินหน้าสื่อสารสร้างความเข้าใจประชาชน ใช้ประโยชน์กัญชาที่ถูกต้อง เน้นย้ำใช้ทางการแพทย์น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า ระหว่างที่พระราชบัญญัติกัญชา กัญชง ยังอยู่ในขั้นตอนการออกกฎหมายยังไม่มีผลบังคับนายอนุทิน ชาญวีรกูล รองนายกรัฐมนตรีและรมว.สาธารณสุข ได้เน้นย้ำกับหน่วยงานในกระทรวงสาธารณสุขซึ่งหน่วยงานหลักการดูแลเรื่องการใช้ประโยชน์จากกัญชา ให้เร่งรัดการสื่อสารผ่านทุกช่องทาง และกิจกรรมเพื่อสร้างความเข้าใจของประชาชนถึงนโยบายของรัฐบาลที่มุ่งให้ใช้ประโยชน์จากกัญชาทางการแพทย์ ไม่สนับสนุนการ ใช้เพื่อสันทนาการ หากมีการใช้นอกเหนือจากที่กฎหมายกำหนด จะเข้าข่ายที่ต้องดำเนินคดีโดยในวันนี้ (6 ส.ค.) นายอนุทินจะเป็นประธานเปิดงาน ‘มหัศจรรย์กัญชา เขตสุขภาพที่ 3 ร่วมสร้างสุขภาพ พัฒนาเศรษฐกิจ’ ที่สนามกีฬาจังหวัดอุทัยธานีซึ่งเป็นกิจกรรมที่เขตสุขภาพที่3 จัดขึ้นวันที่ 5 – 7 ส.ค. 2565ตามนโยบายของรองนายกรัฐมนตรีและรมว.สาธารณสุขเพื่อให้ความรู้เกี่ยวกับการใช้กัญชาทางการแพทย์อย่างครบวงจร เพื่อประชาชนเกิดความรู้ความเข้าใจการใช้กัญชาที่ถูกต้อง เกิดประโยชน์ต่อการดูแลสุขภาพในเบื้องต้น การมองหาโอกาสต่อยอด จากงานวิจัยและพัฒนาเพื่อการสร้างงาน อาชีพและรายได้ อย่างเหมาะสมและถูกกฎหมาย อย่างไรก็ตาม ขณะนี้กรมสนับสนุนบริการสุขภาพ ได้มีโครงการตามนโยบายรองนายกรัฐมนตรี เพื่อให้ความรู้การใช้กัญชาทางการแพทย์เพื่อสุขภาพอย่างปลอดภัย ในชุมชน ผ่านอาสาสมัครสาธารณสุขประจำหมู่บ้าน (อสม.) จำนวนกว่า 1.05 ล้านคนทั่วประเทศ โดยมีการจัดฐานการเรียนรู้ที่ อสม.ต้องรู้เกี่ยวกับกัญชาใน 5 เรื่องเพื่อใช้สำหรับการดูแลคนในชุมชนและนำไปสื่อสารเพื่อความเข้าใจที่ถูกต้องในชุมชน ได้แก่1.การเข้าถึงบริการกัญชาทางการแพทย์อย่างเหมาะสม2.การเฝ้าระวัง ป้องกันการใช้ตามที่กฎหมายกำหนด อาการแพ้หรือผลข้างเคียงไม่พึงประสงค์3.การสนับสนุนภูมิปัญญา สมุนไพร อาหาร และพืชเศรษฐกิจ4.การสนับสนุนด้านข้อมูลข่าวสารที่ถูกต้องแก่ประชาชน5.การสนับสนุนการมีส่วนร่วมของชุมชน อปท. ภาคประชาสังคม และการถ่ายทอดประสบการณ์ในการใช้กัญชาทางการแพทย์เพื่อสุขภาพอย่างปลอดภัยโดยบุคคลต้นแบบ
โฆษกรัฐบาลเผย ประยุทธ์พอใจ มท.1 ขับเคลื่อนแก้จนแบบพุ่งเป้าสำเร็จ|นายธนกร วังบุญคงชนะ โฆษกประจำสำนักนายกรัฐมนตรีเปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ติดตามข้อสั่งการในการดำเนินงานแก้ไขปัญหาความยากจน ซึ่งรัฐบาลเน้นย้ำ ให้ทุกหน่วยงานทำงานแบบพุ่งเป้า เพื่อพี่น้องประชาชนมีความเป็นอยู่ที่ดีขึ้นโฆษกประจำสำนักนายกรัฐมนตรียังชื่นชม พลเอก อนุพงษ์ เผ่าจินดา รัฐมนตรีว่ากระทรวงมหาดไทย โดยศูนย์ขจัดความยากจนและพัฒนาคนทุกช่วงวัยอย่างยั่งยืนตามหลักปรัชญาของเศรษฐกิจพอเพียง (ศจพ.) ที่ขับเคลื่อนแก้ไขปัญหาความยากจนแบบพุ่งเป้า ในส่วนของ "มิติความเป็นอยู่" ซึ่งมีจำนวน 147,503 ครัวเรือน ส่วนใหญ่ประสบปัญหาในเรื่องครัวเรือนไม่มีความมั่นคง ที่อยู่อาศัยและบ้านมีสภาพไม่คงทนถาวร ครัวเรือนจัดบ้านเรือนไม่ถูกสุขลักษณะ และมีน้ำอุปโภค บริโภคไม่เพียงพอ ซึ่งขณะนี้ มีจำนวนครัวเรือนที่สามารถแก้ไขปัญหาได้แล้ว 20,649 ครัวเรือนนายธนกร กล่าวว่า ความสำเร็จดังข้างต้นเป็นการบูรณาการการทำงานกับภาคส่วนต่างๆ รวมถึงดึงศักยภาพของพื้นที่ สนับสนุนงบประมาณในการสร้าง และซ่อมแซมที่อยู่อาศัย เช่น สำนักงานสลากกินแบ่งรัฐบาลได้สนับสนุนงบประมาณในการสร้างบ้าน เป็นเงิน 16,600,000 บาท จังหวัดเชียงใหม่ ได้จัดตั้งกองทุน "ซ่อมบ้าน สร้างรอยยิ้มให้ครัวเรือน คนเชียงใหม่"สำหรับจังหวัดนครศรีธรรมราช ได้องค์กรสตรี จัดกิจกรรม "รวมพลังสตรีแก้จนคนนคร" ในการหาทุนสร้าง ซ่อมบ้านให้ครัวเรือนยากจนในจังหวัด ส่วนจังหวัดชัยนาท "ชัยนาท วัด รัฐ ราษฎร์ กาชาดร่วมใจ ขจัดปัญหาจากความยากจน" โดยหน่วยงานเจ้าภาพรับผิดชอบการปรับปรุง ซ่อมแซม/ก่อสร้างบ้านให้ครัวเรือนเป้าหมายในระบบ TPMAP ได้ดำเนินการครบ 121 หลังส่วนที่จังหวัดชัยภูมินั้น โครงการ "ชัยภูมิ เมืองแห่งความสุข" ดำเนินการก่อสร้างบ้านให้ครัวเรือนเป้าหมาย TPMAP เสร็จแล้ว จำนวน 103 หลัง นายธนกร ย้ำว่า นายกรัฐมนตรีให้ความสำคัญกับการแก้ไขปัญหาความยากจนเป็นลำดับต้นๆ ของการทำงานเสมอมา รัฐบาลได้ดำเนินการแก้ปัญหานี้ตั้งแต่วันแรกที่เข้ารับหน้าที่ และจะทำต่อไปอย่างต่อเนื่อง จึงขอบคุณ และชื่นชมการทำงานของหน่วยงานที่เกี่ยวข้อง และหน่วยงานอื่นๆ ที่ได้เข้ามามีส่วนร่วมดำเนินงานนอกจากนี้ นายกรัฐมนตรียังย้ำความสามัคคี ของทุกหน่วยงาน ทุกคน หากร่วมมือกัน จะแก้ไขปัญหาความยากจนในชาติได้สำเร็จ เพื่อคุณภาพชีวิตและความสุขของประชาชน
นายกฯ ยืนยันจัดหา-กระจายยารักษาโควิดทั่วถึง และเพียงพอ|นายกฯ ยืนยันรัฐบาล-สธ.จัดหาและกระจายยารักษาโควิด ให้โรงพยาบาลรัฐและเอกชนทั่วประเทศอย่างเพียงพอ รองรับการรักษาผู้ป่วยได้ครอบคลุมนายธนกร วังบุญคงชนะ โฆษกประจำสำนักนายกรัฐมนตรี กล่าวว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวว่า รัฐบาลได้เตรียมความพร้อมด้านยาเพื่อรองรับการรักษาผู้ติดเชื้อโควิด-19 อย่างเพียงพอโดยได้มีการจัดหายารักษาโควิด-19 จำนวน 4 รายการ ได้แก่ ฟาวิพิราเวียร์, โมลนูพิราเวียร์, เรมเดซิเวียร์ และแพกซ์โลวิดซึ่งเป็นยาที่ได้ขึ้นทะเบียนจากสำนักงานคณะกรรมการอาหารและยา หรือ อย. และผ่านการคัดเลือกและรับรองคุณภาพจากต่างประเทศซึ่งนำเข้าโดยองค์การเภสัชกรรม โดยตั้งแต่เดือน ม.ค.- ก.ค.65 กระทรวงสาธารณสุขได้สนับสนุนยาให้แก่โรงพยาบาลรัฐและเอกชนทั่วประเทศ แบ่งเป็น ยาแจำนวน 265,500,000 เม็ด ยาโมลนูพิราเวียร์ จำนวน 12,000,000 เม็ด และยาเรมเดซิเวียร์ จำนวน 375,210 ขวดซึ่งยาแต่ละรายการมีข้อบ่งชี้ในการใช้แตกต่างกัน ทั้งนี้ ผู้ติดเชื้อโควิด-19 ไม่จำเป็นต้องได้รับยาต้านไวรัสทุกรายแม้จะเป็นกลุ่ม 608 ก็ตาม โดยการจ่ายยาต้านไวรัส ขึ้นอยู่กับดุลยพินิจของแพทย์ที่จะพิจารณาจ่ายยาตามอาการทั้งนี้ พบว่า ข้อมูลล่าสุด วันที่ 3 ส.ค.65 มีรายงานยาคงคลังในพื้นที่ ได้แก่ ยาฟาวิพิราเวียร์และโมลนูพิราเวียร์ รวม 11.2 ล้านเม็ด และยังมีสำรองที่ส่วนกลางอีกจำนวนหนึ่งปัจจุบันอัตราการใช้ยาเพียงพอต่อการใช้มากกว่า 14 วัน นอกจากนี้ส่วนกลางยังมีการสำรองยาฟาวิพิราเวียร์และโมลนูพิราเวียร์กว่า 2 ล้านเม็ด และอยู่ระหว่างจัดซื้อเพิ่มเติม คือ ฟาวิพิราเวียร์ 10 ล้านเม็ด โมลนูพิราเวียร์ 20 ล้านเม็ด และเรมเดซิเวียร์ 8 หมื่นขวด
“อุ๊งอิ๊งค์”ลั่น เพื่อไทยเป็นรัฐบาลปัญหาเศรษฐกิจจะถูกแก้ใน 6 เดือน|“อุ๊งอิ๊งค์” ลั่น เพื่อไทยเป็นรัฐบาล ปัญหาใหญ่เศรษฐกิจ-สังคม จะถูกแก้จบใน 6 เดือนแรก ส่งส่วนกลางทำงานร่วมผู้ว่าฯจังหวัด คนไทยต้องหายจนพ้นหนี้ พอกันทีรัฐบาลประยุทธ์ ทำประชาชนจมทุกข์มา 8 ปีน.ส.แพทองธาร ชินวัตร หัวหน้าครอบครัวเพื่อไทย กล่าวบนเวที ครอบครัวเพื่อไทย ระดมพลชาวเจียงฮาย เพื่อไทยมาเหนือสุด ที่ จ.เชียงราย ว่า ทุกวันนี้ประเทศไทยแย่ลง ลำบากทุกภาคส่วน ประชาชนเป็นหนี้สิน ข้าวของราคาแพง เกษตรกรมีความลำบากในการทำการเกษตร ราคาพืชผลตกต่ำแต่ปุ๋ยกลับแพง การท่องเที่ยวที่ยังไม่ฟื้นตัว ประชาชนจำนวนมากตกงานกลับบ้าน ปัญหาเต็มไปหมดหนทางเดียวที่จะทำชีวิตให้พี่น้องประชาชนพ้นจากความทุกข์ ความยากลำบาก กลับมาดีเหมือนวันที่ ดร.ทักษิณ ชินวัตร ผู้เป็นพ่อและอา นางสาวยิ่งลักษณ์ ชินวัตร เป็นนายกรัฐมนตรี คือพรรคเพื่อไทยจะต้องชนะการเลือกตั้งแบบแลนสไลด์ ซึ่งพรรคเพื่อไทยพร้อมแล้ว สำหรับศึกครั้งหน้า และไม่ว่ากติกาจะเปลี่ยนกี่สิบครั้ง พรรคเพื่อไทยมีคำตอบให้กับประชาชนทั้งประเทศ พอแล้วกับนายกรัฐมนตรีที่ชื่อพล.อ.ประยุทธ์ จันทร์โอชาน.ส.แพทองธาร กล่าวอีกว่า หากพรรคเพื่อไทยได้รับความไว้วางใจจากประชาชน จะเร่งทำงานเชิงรุก โดยใน 6 เดือนแรก จะแก้ปัญหามหภาค ปัญหาเศรษฐกิจ สังคม ระบบราชการ ต้องถูกแก้ไขให้ตอบโจทย์ประชาชน จะแก้ไขปัญหาหนี้สินให้พี่น้องประชาชนพ้นหนี้ เพิ่มช่องทาง เพิ่มโอกาสในการทำมาหากินให้เท่าทันโลก เพื่อให้คนทุกรุ่นทุกวัย สามารถหารายได้ด้วยตัวเอง และใน 6 เดือนต่อมาพรรคเพื่อไทยจะส่งรัฐมนตรีไปทำงานร่วมกับผู้ว่าราชการจังหวัดแต่ละจังหวัด โดยมีสมาชิกสภาผู้แทนราษฎร ปราชญ์ชาวบ้าน กำนัน ผู้ใหญ่บ้าน มาหารือร่วมกัน เพราะพรรคเพื่อไทยมีความเชื่อเสมอว่า ไม่มีใครเข้าใจพื้นที่ดี ได้เท่าคนในพื้นที่ ไม่มีใครเข้าใจเชียงรายดี ได้เท่าคนเชียงราย มั่นใจว่าภายใน 1 ปี หลังจากพรรคเพื่อไทยเป็นรัฐบาล ปัญหาหลัก ภาพใหญ่ทั้งหมด จะถูกแก้ไขเกือบทั้งหมด หลังจากนั้นจะลงรายละเอียดเพื่อให้ปัญหานั้นหมดไป และเกิดศักยภาพมากที่สุดจ.เชียงราย เป็นจังหวัดที่มีความพิเศษ เป็นจังหวัดชายแดนที่มีความสำคัญ ที่ต้องปลดล็อคกฎหมายทั้งหมด แต่ถูกรัฐประหารเสียก่อน พร้อมได้ยกตัวอย่างประเทศดูไบ เมื่อ 50 ปีที่แล้วเป็นประเทศที่ไม่มีอะไร แต่ตอนนี้เป็นประเทศที่มีทุกอย่าง และเป็นหนึ่งในประเทศที่คนอยากไปเที่ยวและลงทุน ในส่วนของพรรคเพื่อไทยมองว่า ควรเพิ่มโอกาสให้กับคนรุ่นใหม่ด้วยโลกดิจิทัล โลกเสมือนจริง ที่จะง่ายและสะดวกสบาย พร้อมยังขอโอกาสหลังจากที่พรรคเพื่อไทยเป็นรัฐบาลแล้ว 6 เดือน จะกลับมาช่วยระดมความคิด กลับมาช่วยกันแก้ปัญหา หาทางออก กลับมาทำให้เชียงรายเป็นเมืองที่น่าอยู่อีกครั้ง“คุณพ่อมีความตั้งใจมาก ถ้าท่านมีโอกาสกลับมาที่เมืองไทยอีกครั้ง ท่านอยากให้ทุกฝ่าย หันหน้าเข้าหากัน มีอะไรปรึกษากัน ร่วมมือกัน เพราะพี่น้องประชาชนกำลังประสบปัญหาใหญ่มากกว่าเยอะ คือปัญหาเศรษฐกิจที่กำลังถาโถมเข้ามา เพราะฉะนั้นสิ่งที่เราตั้งใจให้ประเทศของเราก้าวต่อไปข้างหน้า ให้พี่น้องพ้นจากความทุกข์ยาก ร่วมกันพัฒนาประเทศต่อไปได้ ต่อไปเชียงรายต้องรวมกันอย่างเข้มแข็ง เพื่อเอานโยบายของพรรคเพื่อไทยบวกผู้แทน มาพัฒนาเชียงรายของเรา และทำให้คนไทยหายจน”
“อนุทิน” อ้อนขอคะแนนคนลพบุรี เลือกตั้งครั้งหน้า "ภูมิใจไทย" ยกจังหวัด|“อนุทิน” อ้อนคนลพบุรี เลือกตั้งครั้งหน้า ภูมิใจไทยยกจังหวัด ถ้าประชาชนสนับสนุน พร้อมเป็นนายกรัฐมนตรีเอง เผย ส.ส. พปชร.เตรียมย้ายซบ อีก 1นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย, นายศักดิ์สยาม ชิดชอบ รัฐมนตรีว่าการกระทรวงคมนาคม ในฐานะเลขาธิการพรรคภูมิใจไทย และคณะผู้บริหารพรรค ได้เดินทางมาที่ลานตากพืช สำนักงานขนส่ง อำเภอ โคกสำโรง จังหวัดลพบุรี เปิดตัวผู้สมัคร ส.ส. สำหรับการเลือกตั้งครั้งหน้า ประกอบด้วยนางสาวมัลลิกา จิระพันธุ์วาณิช, นายนรินทร์ คลังผา และนายเกียรติ เหลืองขจรวิทย์ ซึ่งมีประชาชนเข้าร่วมกิจกรรมกว่า 5 พันคนโดยนายอนุทิน กล่าวว่า ดีใจอย่างยิ่งที่ได้มาเยือนจังหวัดลพบุรี และมีประชาชนต้อนรับอย่างอบอุ่น ที่ผ่านมาพรรคภูมิใจไทย มี ส.ส.ในจังหวัด 2 คน เราพยายามทำงานตอบแทนความไว้ใจของท่าน ให้เห็นเป็นรูปธรรมทั้งมิติ การสาธารณสุข การคมนาคม การท่องเที่ยว ไปจนถึงในภาคการศึกษา อาทิ การสร้างตึกอุบัติเหตุ แก่โรงพยาบาลชัยบาดาล การซ่อมสร้างพัฒนาถนนหนทางเป็นต้นที่ผ่านมา เห็นการทำงานหนักของพี่น้อง อสม. ได้หาทางเพิ่มค่าตอบแทนเป็น 1.5 พันบาทต่อเดือน พรรคภูมิใจไทย สนใจปัญหาของประชาชน พบว่าภาระหนี้สิน เป็นปัญหาที่สร้างภาระในการดำเนินชีวิตโดยเฉพาะช่วงการระบาดโควิด-19 ที่ผ่านมา พรรคภูมิใจไทยจึงเห็นควรให้มีโครงการพักชำระหนี้ระยะเวลา 3 ปี เพื่อให้ประชาชนได้ลืมตาอ้าปากมีพละกำลังมีเรี่ยวแรงในการทำมาหากิน และได้ผ่อนคลายจากความขัดสนซี่งประเทศไทยเป็นประเทศที่มีความโดดเด่นในเรื่องของการท่องเที่ยว เรามีธรรมชาติที่สวยงามและมีความพร้อมด้านสาธารณูปโภคถึงเวลาแล้วที่จะต้องพัฒนาต่อยอด แต่ละจังหวัดควรจะต้องมีงบพัฒนาด้านการท่องเที่ยว 300-500 ล้านบาท ซึ่งงบประมาณตรงนี้จะทำให้เกิดการหมุนเวียนในระบบเศรษฐกิจทั่วประเทศถึง 5 ล้านล้านบาทในทางการเมืองพรรคภูมิใจไทยพูดแล้วทำ นโยบายที่พูด เราจะหาทางทำให้ได้ ที่ผ่านมา ทำสำเร็จแล้วหลายเรื่อง ทั้งนโยบายกัญชาทางการแพทย์, 30 บาทรักษาทุกที่, ฟอกไตฟรี, มะเร็งรักษาทุกที่ โดยจะเลือกคนที่ลงมือทำ มาแก้ปัญหาให้ประชาชน และเป็นพรรค ที่ไม่สร้างความขัดแย้ง เมื่อได้ทำงาน จะมุ่งสร้างความสามัคคีให้ประเทศส่วนเรื่องการเป็นนายกรัฐมนตรีพรรคจะส่งใครเป็นนายกรัฐมนตรี โดยนายอนุทิน ระบุว่า ในประเพณีของพรรคภูมิใจไทยเราจะเสนอชื่อหัวหน้าพรรคเป็นแคนดิเดตนายกรัฐมนตรีคนเดียวมาโดยตลอด ท่านเลือกเราเพื่อมาทำงานให้พวกท่านพิสูจน์ได้ว่าเรื่อง กัญชา อสม. ทำได้สมัยไหน การพัฒนาถนน ในจังหวัด ก็ดำเนินการ รถไฟความเร็งสูงก็จะผ่านในพื้นที่ลพบุรีเป็นเมืองท่องเที่ยว เราจะพัฒนาแหล่งท่องเที่ยว คราวนี้ 3กระทรวง คราวหน้าขอ 6 กระทรวง เลือกมาเยอะๆ พี่น้องไม่ต้องเกรงใจ ถ้าจะเป็นนายกฯก็ต้องเป็นพรรคภูใจไทยได้วางตัวผู้สมัครฯ ในพื้นที่ จ.ลพบุรี ดังนี้ เขต 2 นางสาวมัลลิกา, นายนรินทร์ เขต 3 และนายเกียรติ เขต 4 ส่วน เขต 1 จะส่ง นายประทวน สุทธิอำนวยเดช ส.ส. พรรคพลังประชารัฐลง ซึ่งจะเข้ามาร่วมงานกับพรรคจะส่งผลให้พรรคภูมิใจไทยวางตัวผู้สมัครในจังหวัดลพบุรีครบทั้ง 4 เขตแล้ว
พล.ร.อ.ชุมนุม อาจวงษ์ สมาชิกวุฒิสภา ถึงแก่อนิจกรรม ด้วยวัย 67 ปี|พลเรือเอก ชุมนุม อาจวงษ์ สมาชิกวุฒิสภา (ส.ว.) วัย 67 ปี ถึงแก่อนิจกรรม เมื่อเวลาประมาณ 02.00 น. วันจันทร์ (8 ส.ค.) ที่ โรงพยาบาลสมเด็จพระปิ่นเกล้า กรมแพทย์ทหารเรือ จากการติดเชื้อในกระแสเลือดเว็บไซต์วุฒิสภา ระบุว่า พล.ร.อ.ชุมนุม เกิดเมื่อวันที่ 2 ธ.ค. 2497 เข้ารับการศึกษาที่โรงเรียนเตรียมทหาร ก่อนไปเรียนต่อที่ดรงเรียนนายเรือมือร์วิก ที่ตั้งอยู่ในเมืองเฟลนส์บวร์ก ประเทศเยอรมนี และจบปริญญาโทด้านรัฐประศาสนศาสตร์ มหาวิทยาลัยเกษมบัณฑิตก่อนมาเป็นสมาชิกวุฒิสภา ที่มาจากการแต่งตั้งตามรัฐธรรมนูญ 2560 พล.ร.อ.ชุมนุม รับราชการทหารมาตลอดในยุคอดีตนายกรัฐมนตรี นายทักษิณ ชินวัตร ยังเคยเป็นเลขานุการคณะกรรมการเตรียมการจัดกระบวนพยุหยาตราชลมารค เพื่อแสดงแก่ผู้นำประเทศที่มาร่วมประชุมความร่วมมือทางเศรษฐกิจในภูมิภาคเอเชียแปซิฟิก (เอเปก) เมื่อปี 2546 ด้วยหลังจากรัฐประหารปี 2557 พล.ร.อ.ชุมนุมได้รับการแต่งตั้งให้เป็นสมาชิกสภานิติบัญญัติแห่งชาติ
หยุดเพิ่มอีก 3 วัน! 16 พ.ย.-18 พ.ย. เฉพาะ กทม.และปริมณฑล รับประชุมผู้นำเอเปค|นายกรัฐมนตรีเป็นประธานการประชุมคณะกรรมการระดับชาติเตรียมการจัดประชุมเอเปค 2565 ทุกหน่วยรายงานความคืบหน้าการดำเนินงาน เชื่อมั่นความพร้อมการจัดการประชุมเอเปค 2565 ในอีก 4 เดือนข้างหน้าวันนี้ (8 ส.ค. 2565) เวลา 9.30 น. พล.อ.ประยุทธ์ จันทร์โอชา นายกรัฐมนตรีและรมว.กลาโหม เป็นประธานการประชุมคณะกรรมการระดับชาติเพื่อเตรียมการจัดการประชุมผู้นำเขตเศรษฐกิจเอเปคและการประชุมที่เกี่ยวข้อง ในช่วงที่ประเทศไทยเป็นเจ้าภาพจัดการประชุมเอเปค ปี พ.ศ. 2565 ครั้งที่ 2/2565 โดยมีกรรมการและผู้แทนจากหน่วยงานที่เกี่ยวข้องเข้าร่วม ณ ตึกภักดีบดินทร์ ทำเนียบรัฐบาล และผ่านระบบการประชุมทางไกล (โปรแกรม Zoom)  นายกรัฐมนตรี ได้กล่าวขอบคุณทุกหน่วยงานที่ได้ร่วมมือและสนับสนุนการจัดการประชุมต่างๆ ที่เกี่ยวข้องในกรอบเอเปคในช่วงที่ผ่านมาให้สำเร็จลุล่วงไปโดยราบรื่นและสมเกียรติการเป็นเจ้าภาพของไทยซึ่งในการประชุมคณะกรรมการระดับชาติฯ ครั้งที่2/2565 นี้เป็นการติดตามความคืบหน้าการดำเนินงานของคณะอนุกรรมการชุดต่างๆ  เพื่อเตรียมความพร้อมการประชุมระดับผู้นำเอเปคที่จะจัดขึ้นในระยะ 4 เดือนข้างหน้านี้ ทั้งนี้ เชื่อมั่นว่าด้วยศักยภาพ และความร่วมมือของทุกหน่วยงานไทยจะเป็นเจ้าภาพจัดการประชุมได้อย่างเรียบร้อย เหมาะสม เป็นชื่อเสียงเกียรติยศให้กับประเทศ โดยขอให้หน่วยงานที่เกี่ยวข้องมีการสื่อสารประชาสัมพันธ์ให้ประชาชนทุกคนเข้าใจ ตระหนักถึงความสำคัญของการเป็นเจ้าภาพของไทย"ประเด็นสำคัญที่ไทยนำเสนอในการประชุมนั้น ล้วนเป็นประเด็นที่รัฐบาลตระหนักถึง ให้ความสำคัญ และดำเนินการมาอย่างต่อเนื่อง จึงต้องการส่งต่อความสำคัญของประเด็นเหล่านี้ อาทิ การส่งเสริมการฟื้นฟูเศรษฐกิจหลังโควิด-19 การอำนวยความสะดวกด้านการค้าการลงทุน การแก้ไขปัญหาโลกร้อนอย่างสมดุล และ โมเดลเศรษฐกิจ BCG" นายกรัฐมนตรี กล่าว น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า ที่ประชุมคณะกรรมการระดับชาติฯ ได้เห็นชอบให้มีการกำหนดวันหยุดพิเศษในช่วงสัปดาห์การประชุมผู้นำเขตเศรษฐกิจเอเปค ระหว่างวันพุธ ที่ 16 พ.ย.  ศุกร์ ที่ 18 พ.ย. 2565 เฉพาะในพื้นที่กรุงเทพฯและปริมณฑล ซึ่งเป็นแนวปฏิบัติเช่นเดียวกับที่ไทยเป็นประธานการประชุมสุดยอดอาเซียนทั้งนี้ เพื่อเป็นการบรรเทาปัญหาด้านการจราจร อำนวยความสะดวกในการเดินทางของผู้เข้าร่วมประชุม รวมทั้งเพื่อให้การอารักขาและรักษาความปลอดภัยผู้นำเขตเศรษฐกิจเอเปคเป็นไปด้วยความเรียบร้อยและมีประสิทธิภาพอย่างไรก็ตาม ส่วนราชการที่มีความจำเป็นต้องให้บริการประชาชน อาทิ โรงพยาบาล ศาล ตลอดจนธนาคาร ให้พิจารณาตามสมควร ทั้งนี้เรื่องวันหยุดต้องรอเสนอให้ที่ประชุมคณะรัฐมนตรีอนุมัติต่อไปพร้อมกันนี้ ที่ประชุมยังได้เห็นชอบให้จัดทำเหรียญกษาปณ์ที่ระลึกในโอกาสการเป็นเจ้าภาพเอเปคของประเทศไทยเพื่อเป็นสัญลักษณ์ให้ประชาชนจดจำได้ว่าประเทศไทยได้เป็นเจ้าภาพเอเปคในปี 2565 และยังเป็นการสร้างความตระหนักรู้ เสริมสร้างการมีส่วนร่วมของประชาชนในวาระสำคัญนี้ โดยมอบหมายให้กระทรวงการต่างประเทศและกระทรวงการคลังดำเนินการตามขั้นตอนต่อไปน.ส.ไตรศุลี กล่าวว่า ที่ประชุมคณะกรรมการระดับชาติฯ ยังได้รับทราบความคืบหน้าการดำเนินงานของคณะอนุกรรมการที่เกี่ยวข้อง ประกอบด้วย คณะอนุกรรมการด้านสารัตถะฯ คณะอนุกรรมการด้านพิธีการและอำนวยการฯ และคณะอนุกรรมการด้านประชาสัมพันธ์ฯขณะที่หน่วยงานต่างๆ ได้รายงานความพร้อมการจัดประชุมระดับรัฐมนตรีเอเปคที่จะมีขึ้นในเดือน ส.ค. นี้ ประกอบด้วย สาขาการท่องเที่ยว สาธารณสุข ความมั่นคง ทางอาหารและป่าไม้พร้อมกับรายงานการเตรียมการจัดประชุมระดับรัฐมนตรีและประชุมที่เกี่ยวข้องที่จะมีขึ้นช่วงก่อนการประชุมระดับผู้นำ อาทิ การประชุมระดับรัฐมนตรีในสาขาสตรี และเอสเอ็มอีในเดือน ก.ย. สาขาการคลังในเดือน ต.ค.รวมถึงการประชุมสภาสภาที่ปรึกษาทางธุรกิจเอเปค (ABAC) การประชุม APEC CEO Summit และการหารือระหว่างผู้นำเขตเศรษฐกิจเอเปคกับที่ภาคเอกชนไทยจะเป็นเจ้าภาพในช่วงประชุมสัปดาห์ผู้นำในเดือน พ.ย.
ประยุทธ์ ปรี๊ดแตก! เดินออกโพเดียม หลังโดนถามเรื่องเป็นนายกรัฐมนตรีครบ 8 ปี|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แสดงอาการไม่พอใจเมื่อวันจันทร์ (8 ส.ค.) หลังจากถูกผู้สื่อข่าวถามเกี่ยวกับการที่พรรคเพื่อไทยเตรียมยื่นศาลรัฐธรรมนูญเร็วๆ นี้ ให้วินิจฉัยว่า ต้องพ้นจากตำแหน่งหรือไม่ เพราะเป็นนายกรัฐมนตรีครบ 8 ปี ซึ่งตรงกับวันที่ 23 ส.ค.นายกรัฐมนตรีตอบเพียงสั้นว่าเป็นเรื่องของศาลรัฐธรรมนูญ ก่อนเดินออกจากโพเดียม และไม่ตอบคำถามประเด็นอื่นๆรัฐธรรมนูญปี 2560 มาตรา 158 จำกัดการดำรงตำแหน่งของนายกรัฐมนตรีไว้ไม่เกินคนละ 8 ปี เหตุนี้ทำให้เกิดการตีความไปต่างๆ นานา ว่า 8 ปีดังกล่าวควรนับตั้งแต่ พล.อ.ประยุทธ์ เริ่มดำรงตำแหน่งตั้งแต่ปี 2557 หรือไม่ หรือควรนับตั้งแต่การประกาศใช้รัฐธรรมนูญ 2560 ขณะที่บางฝ่ายมองว่าควรนับตั้งแต่หลังการเลือกตั้งเมื่อปี 2562พล.อ.ประยุทธ์ แต่งตั้งตัวเองเป็นนายกรัฐมนตรีเมื่อปี 2557 หลังจากยึดอำนาจรัฐบาลในขณะนั้นที่มีนางสาวยิ่งลักษณ์ ชินวัตร เป็นผู้นำจนกระทั่งหลังการเลือกตั้งปี 2562 เสียงส่วนใหญ่ของสมาชิกสภาผู้แทนราษฎร (ส.ส.) และ สมาชิกวุฒิสภา (ส.ว.) ก็เลือกให้ พล.อ.ประยุทธ์ เป็นนายกรัฐมนตรีอีกสมัย แม้พรรคเพื่อไทยมีเสียง ส.ส. มากที่สุดก็ตามการเลือกนายกรัฐมนตรีในขณะครั้งนั้นแตกต่างจากในอดีต เพราะรัฐธรรมนูญ 2560 กำหนดให้วุฒิสภามี ที่ไม่ได้มาจากการเลือกตั้งเลยสักคนเดียว มีสิทธิ์ร่วมเลือกนายกรัฐมนตรีกับสภาผู้แทนราษฎรด้วยตลอดระยะเวลา 5 ปี หลังเลือกตั้งครั้งแรก เท่ากับว่า ส.ว. มีสิทธิ์ชี้ชะตาว่าใครจะทำหน้าที่ผู้นำในการบริหารประเทศอย่างน้อยในรัฐบาล 2 สมัยนอกจากนี้ ยังมีข้อครหาว่า พล.อ.ประยุทธ์ ได้เป็นนายกรัฐมนตรีหลังการเลือกตั้งปี 2562 เพราะเสียง ส.ว. ขณะที่ฝ่ายสนับสนุน พล.อ.ประยุทธ์ แย้งว่าเฉพาะเสียง ส.ส. ก็เกินกึ่งหนึ่งแล้ว ข้อครหาดังกล่าวจึงไม่เป็นความจริง
ผบ.ตร. เล่าบทเรียนชีวิตตำรวจ ยกคดีเกาะเต่า-ระเบิด กทม. ผลงานสืบชิ้นสำคัญ|ผบ.ตร. บรรยายพิเศษ นรต.76 – 79 เล่าบทเรียนชีวิตตำรวจ ฝากข้อคิดการรับราชการตำรวจอย่างมีคุณค่า(9 ส.ค.65) พล.ต.อ.สุวัฒน์ แจ้งยอดสุข ผู้บัญชาการตำรวจแห่งชาติ (ผบ.ตร.) บรรยายพิเศษแก่นักเรียนนายร้อยตำรวจ ชั้นปีที่ 1 – 4 (นักเรียนนายร้อยตำรวจ รุ่นที่ 76 – 79 ) จำนวน 806 นาย ในหัวข้อ การรับราชการตำรวจอย่างมีคุณค่า ที่โรงเรียนนายร้อยตำรวจ อำเภอสามพราน จ.นครปฐม เมื่อวันที่ 8 สิงหาคม 2565 ที่ผ่านมาพล.ต.อ.สุวัฒน์ เริ่มการบรรยายโดยเล่าเกร็ดชีวิตการรับราชการตำรวจของตนเอง ตั้งแต่เข้าเรียนโรงเรียนเตรียมทหาร รุ่นที่ 20 เข้าเรียนนักเรียนนายร้อยตำรวจรุ่นที่ 36 บรรจุในตำแหน่ง รองสารวัตรสอบสวน สน.หัวหมาก เลื่อนตำแหน่งเป็นสารวัตร รองผู้กำกับการ ผู้กำกับการ รองผู้บังคับการ ผู้บังคับการ รองผู้บัญชาการ ผู้บัญชาการ ผู้ช่วย ผบ.ตร. รอง ผบ.ตร. กระทั่งได้รับการแต่งตั้ง เป็น ผบ.ตร.ผบ.ตร. ยังถ่ายทอดประสบการณ์ชีวิต โดยเล่าว่า ทุกช่วงชีวิตรับราชการตำรวจ ต้องมุ่งมั่นทำงาน ทำหน้าที่ในตำแหน่ง ทำงานที่ได้รับมอบหมายให้ดีที่สุด ยกตัวอย่าง เช่น การจัดระเบียบภายในสถานีตำรวจ ขับเคลื่อนให้ผู้ใต้บังคับบัญชาตั้งด่านตรวจค้น จับกุมสิ่งผิดกฎหมาย ในช่วงดำรงตำแหน่ง สวป.สน.หนองแขม ต่อมาครั้งดำรงตำแหน่ง ผกก.สน.ลุมพินี จัดระเบียบใน สน. การกวาดล้างจับกุมสินค้าละเมิดลิขสิทธิ์ ในพื้นที่ สน.ลุมพินี ซึ่งเป็นปัญหาสำคัญที่กระทบต่อประเทศทำให้อาจถูกกีดกันทางการค้า การปฏิบัติอย่างจริงจังส่งผลให้ประเทศไทยผ่านการประเมินจากนานาชาติ รอดพ้นจากการติดบัญชีประเทศเฝ้าระวังขณะเดียวกันก็มุ่งมั่นทำงานสืบสวนซึ่งเป็นงานที่ชอบ ถนัด และมีทักษะอย่างมุ่งมั่น ตั้งใจ จนเป็นที่ยอมรับ และมักได้รับมอบหมายให้สืบสวนคลี่คลายคดีสำคัญ เช่น คดีระเบิดในกทม. คดีความมั่นคงในจังหวัดชายแดนภาคใต้ คดีฆ่านักท่องเที่ยวที่เกาะเต่า จ.สุราษฎร์ธานี และยังริเริ่มทำหลักสูตรฝึกอบรมด้านการสืบสวน พัฒนานักสืบ จนกลายเป็นต้นแบบหลักสูตรการสืบสวนในปัจจุบัน สร้างตำรวจที่เชี่ยวชาญด้านการสืบสวนจำนวนมากทั้งนี้ ผบ.ตร. ได้ฝากข้อคิดการรับราชการตำรวจ แก่นักเรียนนายร้อยตำรวจ ดังนี้1.อยากจะเจริญก้าวหน้า ต้องหาเรื่องยากๆ ทำ อย่าทำเรื่องง่ายๆ2.ทุกการเดินทางในแต่ละช่วงชีวิต มีบทเรียนให้เราเรียนรู้เสมอ เช่น การทำคดีเกาะเต่า คดีการเสียชีวิตของแตงโม ดาราสาว ที่โซเชียลมีเดีย และอินฟลูเอนเซอร์ เข้ามามีบทบาท แสดงความคิดเห็นไหลไปตามกระแสสังคม ตำรวจซึ่งเป็นเจ้าพนักงานกระบวนการยุติธรรม ต้องยึดหลักให้ได้ แม้จะสวนกระแสสังคม ดังนั้นต้องเรียนรู้ ปรับตัว ยอมรับ เอาตัวรอดให้ได้ท่ามกลางการเปลี่ยนแปลง3.ชีวิตขึ้นต้นมาเรื่องหนึ่ง เราไม่รู้ตอนลงท้ายเป็นอย่างไร อาจมีคนเขียนบทละครไว้ อย่าไปตั้งเป้ายศถาบรรดาศักดิ์ หรือตำแหน่ง เด็กบางคนมีเป้าหมายมีฐานะ ติดยศเร็ว คิดแบบไหนก็ไม่มีใครผิด แล้วแต่จริตของแต่ละคน4.ชีวิตเดินคนเดียวไม่ได้ การทำงานต้องมีผู้บังคับบัญชา และต้องรักษาลูกน้องให้ดี “ผมเป็นแบบนี้ถ้าจะเลือก ระหว่างงาน ผู้บังคับบัญชา ประโยชน์ จะด้วย เกียรติยศ ชื่อเสียงเงินทอง ผมเลือกงาน กับผู้บังคับบัญชาก่อน ผมเลือกงานที่ชอบและมีผู้บังคับบัญชาที่ดี เพราะประสบการณ์ชีวิต สอนเราว่า ชีวิตนี้เราเดินคนเดียวไม่ได้ เราต้องหาคนไปกับเรา หาผู้บังคับบัญชา หาเพื่อนร่วมงาน หาลูกน้อง โดยเฉพาะลูกน้องที่ดีต้องรักษาไว้ยิ่งชีพ เป็นของขวัญที่พระเจ้าประทานมา ไม่ต้องคบคนเยอะ ดูแลลูกน้องที่เขาเดินตามเรา เราดูแลเขา เขาดูแลเรา เรื่องความเจริญก้าวหน้า เงินทอง เอาไว้ทีหลัง ผมไม่เคยเอามาเป็นตัวพิจารณาในการรับราชการ” ผบ.ตร.กล่าว5.ตำรวจควรมียี่ห้อของตัวเอง มีภาพลักษณ์ที่คนอื่นมองเรา เช่น เก่งด้านสืบสวน เก่งด้านอำนวยการ เก่งด้านวางแผน เชี่ยวชาญด้านการสอบสวน “ยี่ห้อ คือสิ่งที่คนอื่นตั้งให้เรา ไม่ใช่เราประกาศเองว่าเราเก่ง ว่าเราเป็นนักรบ เพราะนั่นคือการโฆษณา ยี่ห้อเป็นสิ่งที่เราต้องสร้างเอง แล้วคนอื่นประกาศว่าเราเป็น อยากเก่งอะไร อยากทำอะไร ต้องทำ ศักดิ์ศรีต้องสร้างเอง เกียรติยศคนอื่นมอบให้6.ความยุติธรรม เป็นสิ่งที่เราต้องช่วยกันสร้าง หากไม่สร้างก็ไม่เกิด ความยุติธรรมเป็นสิ่งที่มนุษย์สร้างขึ้นเอง แม้แต่ความยุติธรรมในชีวิตราชการ วันหนึ่งหากรู้สึกว่าตนเองไม่ได้รับความยุติธรรมอย่าละทิ้งหน้าที่ อย่าหยุดทำ ต้องต่อสู้7.ชีวิตคนเราล้มเหลวได้บ่อย เอาความผิดพลาดเป็นบทเรียนในชีวิต อย่าให้มันเสียเปล่า ต้องลุกมาให้ได้“ชีวิตคือการเดินทาง อย่าเดินลงเหว อย่าตั้งใจเดินลงเหว ต้องเรียนรู้ ต้องสู้ หาทางพ้นจากเหวให้ได้ปลายทางแต่ละคนไม่มีใครเคยคาดคิดมาก่อน ชีวิตอาจพบจุดเสี่ยงที่ปากเหว ต้องมีสติ สะดุดล้มได้แต่ต้องลุกขึ้นมา” ผบ.ตร.กล่าว8.ชีวิตมีเรื่องทั้งเรื่องสนุกสนาน และเรื่องหดหู่ หากชีวิตสนุกสนานอย่าเพลิดเพลินจำเริญใจกับมันมาก มีความสุขกับสภาพที่มีให้ได้ เวลารุ่งเรืองอย่าหลง และเมื่อถึงจุดที่ลำบาก อย่ายอมแพ้ อย่าหดหู่9.เราเลือกงานไม่ได้ เลือกผู้บังคับบัญชาไม่ได้ หากเลือกได้ เลือกให้ดี เลือกให้ถูก แต่สิ่งสำคัญคือเราเลือกได้เสมอ คือเลือกว่าจะทำตัวอย่างไรท่ามกลางปัจจัยที่เราควบคุมได้ และควบคุมไม่ได้ ทำอะไรที่มอบหมายให้ดีที่สุด มีสติ คิดให้ครบถ้วน“พยายามอย่าอยู่เฉย อย่าอยู่นิ่ง อย่าเป็นเป้านิ่ง ปรับตัวเรียนรู้ มีเท่าไหร่ใส่ไปให้เต็ม ชีวิตเขาอาจวาดให้เป็นอะไรก็แล้วแต่ ทำให้สมบูรณ์ ทำให้เท่ เราอาจไม่ได้รับตำแหน่งสูงสุด ก็ไม่ได้แปลว่าล้มเหลว ทำงานงานสำเร็จแต่ละวันถือว่าเป็นความสำเร็จแล้ว การมีชีวิตครอบครัวที่ดี ก็คือความสำเร็จเช่นกัน” ผบ.ตร.กล่าว10.อย่าทำตัวเป็นน้ำเต็มแก้ว ต้องปรับตัว เรียนรู้สิ่งใหม่ๆ อยู่ตลอดเวลานอกจากนี้ ผบ.ตร. ยังร่วมรับประทานอาหารกลางวันกับนักเรียนนายร้อยตำรวจด้วย 
ศรัณย์วุฒิ อ้างน้องประวิตร อักษรย่อ พ. เดินเรื่องดีลลับล้มประยุทธ์|นายศรัณย์วุฒิ ศรัณย์เกตุ สมาชิกสภาผู้แทนราษฎร (ส.ส.) จ.อุตรดิตถ์ กล่าวตั้งข้อสังเกตเมื่อวันอังคาร (9 ส.ค.) ว่าขณะนี้น้องของ พลเอก ประวิตร วงษ์สุวรรณ รองนายกรัฐมนตรี อักษรย่อ พ. กำลังเดินเรื่องข้อตกลงลับระหว่างพรรคพลังประชารัฐและพรรคเพื่อไทย เพื่อให้ พลเอก ประยุทธ์ จันทร์โอชา พ้นจากตำแหน่งนายกรัฐมนตรีหรือพลาดจากตำแหน่งดังกล่าวหลังการเลือกตั้งที่จะมาถึงส.ส. จ.อุตรดิตถ์ รายนี้ เชื่อว่า ความพยายามดังกล่าวจะทำให้การประชุมร่วมของรัฐสภาในวันพุธ (10 ส.ค.) มีปัญาหาเกี่ยวกังองค์ประชุมไม่ครบ จนสภาล่มอีกครั้งนายศรัณย์วุฒิ ท้าให้ พล.อ.ประวิตร และพรรคเพื่อไทย สาบานที่วัดพระแก้วว่าไม่มีดีลลับดังกล่าวระหว่างกันส่วนกรณีที่ พล.อ.ประวิตร ให้สัมภาษณ์ว่า พล.อ.ประยุทธ์ จะอยู่ต่ออีก 2 ปีนั้น นายศรัณย์วุฒิกล่าวว่า เป็นคำพูดที่ไม่ตรงกับการกระทำ และเป็นคำพูดเพื่อหว่านล้อมให้เคลิบเคลิ้ม แต่หาก พล.อ.ประวิตร รัก พล.อ.ประยุทธ์ ฐานะน้องชายจริง ต้องไม่ล้มสูตรคำนวณ ส.ส.บัญชีรายชื่อด้วยจำนวน 500 คน ในร่างพระราชบัญญัติประกอบรัฐธรรมนูญ  (พ.ร.ป.) ว่าด้วยการเลือกตั้ง ส.ส.ส.ส. จ.อุตรดิตถ์รายนี้ กล่าวต่อไปว่า การใช้สูตรคำนวณ ส.ส.บัญชีรายชื่อด้วยจำนวน 100 คนนั้น เป็นความต้องการที่ทำให้บางพรรคแลนด์สไลด์ หาก พล.อ.ประวิตร ไม่ได้รับประโยชน์จริง ทำไมต้องสนับสนุนที่ทำให้พรรคพลังประชารัฐเสียเปรียบ เมื่อผู้สื่อข่าวถามว่า ดีลลับมีหลักฐานที่ชัดเจนเพื่อยืนยันการกระทำดังกล่าวหรือไม่ นายศรัณย์วุฒิ กล่าวว่า ไม่มีหลักฐานที่ชัดเจน เพราะใครจะให้ แต่เป็นการนัดเจอกันแบบลับๆ ทั้งนี้ การแตกแยกระหว่าง พล.อ.ประวิตร และ พล.อ.ประยุทธ์ ที่ผ่านมาเป็นการแตกแยกเชิงโครงสร้าง เบื้องหลังนั้น ไม่ใช่ พล.อ.ประวิตร แต่คนที่กุมบังเหียน คือ น้องชาย ของพล.อ.ประวิตร ชื่อย่อ พ.
นายกฯ คนนอก vs นายกฯ ในบัญชีพรรค ศึกกำลังภายในหลัง 8 ปีประยุทธ์|24 ส.ค. นี้จะครบ 8 ปีที่ พล.อ.ประยุทธ์ จันทร์โอชา ดำรงตำแหน่งนายกรัฐมนตรี หลายฝ่ายเตรียมยื่นศาลรัฐธรรมนูญเพื่อให้วินิจฉัยว่าขัดแย้งกับบทบัญญัติในรัฐธรรมนูญหรือไม่?แม้นายวิษณุ เครืองาม รองนายกรัฐมนตรี ด้านกฎหมาย จะบอกว่าตราบใดที่ศาลยังไม่มีคำสั่งให้หยุดปฏิบัติหน้าที่ พล.อ.ประยุทธ์ ก็ยังคงทำหน้าที่ต่อไปได้ แต่ในรัฐสภา เกมการเมืองเริ่มเข้มข้นร้อนแรงมากขึ้น เมื่อการพิจารณาร่างแก้ไขพระราชบัญญัติประกอบรัฐธรรมนูญว่าด้วยการเลือกตั้ง มีโอกาสที่จะแท้งเนื่องจากพิจารณาไม่ทันตามกรอบเวลา 180 วัน ภายในวันที่ 15 สิงหาคมนี้ ซึ่งหลายฝ่ายคาดการณ์ว่าเป็นการดึงเกมเพื่อให้กลับไปใช้สูตรการคำนวนหา ส.ส. บัญชีรายชื่อแบบหาร 100 แทนแบบหาร 500 ตามข้อเสนอของพรรคเล็กและมติรัฐสภานพ.ระวี มาศฉมาดล ส.ส.บัญชีรายชื่อ พรรคพลังธรรมใหม่ ที่เป็นผู้เสนอสูตรหาร 500 ให้สัมภาษณ์ถึงกระแสข่าวลือว่าเรื่องนี้เกี่ยวพันกับการตัดสินครบวาระ 8 ปีของนายกรัฐมนตรี หากนายกถูกตัดสินว่าครบวาระ ตามมาตรา 158 วรรค 4 โอกาสที่นายกฯ คนต่อไปน่าจะเป็น นายอนุทิน ชาญวีรกุล หัวหน้าพรรคภูมิใจไทย ที่มีรายชื่ออยู่ในแคดิเคตนายกรัฐมนตรี แต่น่าจะมีขบวนล็อบบี้ไม่ให้นายอนุทินขึ้นดำรงตำแหน่ง เพราะการโหวตเลือกต้องใช้เสียง ส.ว. 250 เสียงด้วย หลังจากนั้นก็จะเป็นการโหวตเอานายกฯ คนนอก ซึ่งน่าจะเป็น พล.อ.ประวิตร วงษ์สุวรรณ รองนายกรัฐมนตรี แต่มันมีเงื่อนไขระบุอยู่ว่า การที่ พล.อ.ประวิตร จะขึ้นเป็นนายกฯ ได้จะต้องใช้เสียงโหวตของฝ่ายค้านจำนวนหนึ่งอยู่ด้วยเช่นเดียวกับนายศรัณย์วุฒิ ศรัณย์เกตุ ส.ส.อุตรดิตถ์ พรรคเพื่อชาติ ที่ออกมาแถลงถึงดีลลับสองขั้ว ว่า ขั้วหนึ่งเป็นเผด็จการในรัฐสภา อีกขั้วเป็นเผด็จการใช้ปืนใช้รถถังยึดอำนาจเข้ามา ร่วมขบวนการล้มตู่ชูป้อม โดยการที่พรรคขนาดใหญ่ทั้งฝ่ายค้านและพรรคพลังประชารัฐสุมหัวกันแก้รัฐธรรมนูญเป็นบัตร 2 ใบ คำนวณส.ส.บัญชีรายชื่อแบบหาร 100 และประกาศแลนด์สไลด์ พร้อมตั้งคำถามว่า พล.อ.ประวิตร มีดีลลับกับพรรคเพื่อไทยหรือไม่ เพราะถ้าพล.อ.ประวิตรรู้อยู่แล้วว่าถ้าหาร 100 พรรคพลังประชารัฐจะเสียเปรียบ แต่ยังจะเอาหาร 100 ไปเพื่อใคร นายศรัณย์วุฒิ กล่าวย้ำว่า "ถ้าพี่ชายอยากให้น้องอยู่จริงๆ ก็เอาหาร 500 จะได้อยู่ต่อ"ขณะที่ทั้ง พล.อ.ประวิตร และอนุทิน ในช่วงนี้ก็ต่างลงพื้นที่ราชการและพบประชาชน เมื่อผู้สื่อข่าวเอ่ยปากแซวเรียก อนุทิน ในระหว่างการลงพื้นที่ จ.ลพบุรี เมื่อวันที่ 8 สิงหาคมว่า "ท่านนายกฯ" เจ้าตัวก็รีบตอบว่า "ซี้ซั้วต่า" แต่ในสภาก็ยัง ส.ส. พรรคภูมิใจไทยอยู่ประชุมร่วมกันอย่างคับคั่ง ส่วน พล.อ.ประวิตร ก็ได้ให้สัมภาษณ์ที่ทำเนียบรัฐบาลก่อนประชุม ครม. วันนี้ (9 สิงหาคม) ในลักษณะของการเปรยออกมา หลังผู้สื่อข่าวถามว่า พล.อ.ประวิตร พร้อมเป็นนายกฯหรือไม่? ตอบว่า "ผมจะไปพร้อมได้อย่างไร ผมยังไม่ได้คิดเลย นายกฯ ยังอยู่ต่ออีก 2 ปี" ก่อนที่จะออกมาแก้ข่าวหลังประชุม ครม. หลังผู้สื่อข่าวถามย้ำว่า ถ้า พล.อ.ประยุทธ์ เป็นนายกฯ อีก 2 ปี แล้วจะรอเป็นนายกฯต่อหรือไม่? พล.อ.ประวิตร ก็รีบบอก "ไหวเปล่าวะ อยู่ไหวไหมตายก่อน"ทั้งนี้ คงต้องรอดูผลการพิจารณาร่างกฎหมายลูกว่าด้วยการเลือกตั้ง ส.ส. ว่าจะแล้วเสร็จทัน 15 สิงหาคมนี้หรือไม่ และศาลรัฐธรรมนูญจะวินิจฉัยอย่างไร หากมีคนยื่นให้วินิจฉัยการดำรงตำแหน่งนายกรัฐมนตรีของ พล.อ.ประยุทธ์ หลังวันที่ 24 สิงหาคมนี้
ชลน่าน ปฎิเสธเพื่อไทยดีลพลังประชารัฐชูประวิตรเป็นนายกฯ|นายชลน่าน ศรีแก้ว หัวหน้าพรรคเพื่อไทย และ ส.ส. จ.น่าน กล่าวเมื่อวันพุธ (10 ส.ค.) ปฏิเสธกระแสข่าวที่อ้างว่าพรรคเพื่อไทยและพรรคพลังประชารัฐทำข้อตกลงกันเพื่อเปิดทางให้ พลเอก ประวิตร วงษ์สุวรรณ รองนายกรัฐมนตรี มาดำรงตำแหน่งนายกรัฐมนตรีแทน พลเอก ประยุทธ์ จันทร์โอชาหัวหน้าพรรคเพื่อไทยรายนี้กล่าวต่อไปว่า ข้อมูลที่เผยแพร่นั้นเกินความเป็นจริงไปอีกหลายขั้น แต่เข้าใจผู้ที่เผยแพร่ เพราะหวังผล ทางการเมือง และปล่อยข่าวเรื่องดีลลับนี้ออกมา เพื่อดิสเครดิตพรรคเพื่อไทย นายชลน่าน กล่าวถึงการแก้ไขพระราชบัญญัติประกอบรัฐธรรมนูญ (พ.ร.ป.) ว่าด้วยการเลือกตั้ง ส.ส. ว่า พรรคเพื่อไทยไม่สนับสนุนการคำนวณ ส.ส.บัญชีรายชื่อ หารด้วย 500 ตั้งแต่วันที่สภาเห็นชอบแล้ว เพราะมองว่าขัดเจตนารมณ์ ขัดกับรัฐธรรมนูญและขัดหลักปฏิบัติ และพรรคมีเจตนาที่จะยับยั้งกฎหมายฉบับนี้นายสุทิน คลังแสง ประธานคณะกรรมการประสานงาน (วิป) พรรคร่วมฝ่ายค้าน และ ส.ส. จ.มหาสารคาม พรรคเพื่อไทย ยืนยันว่า พรรคเพื่อไทยจะมาประชุมปกติ แต่วันนี้ตรงกับวันกำนันผู้ใหญ่บ้าน ทำให้ ส.ส.เขตหลายคนมาร่วมประชุมอาจจะไม่คับคั่ง ส่วนทิศทางการลงมติ พ.ร.ป. เลือกตั้ง ส.ส. ของพรรคร่วมฝ่ายค้านนั้น ไม่จำเป็นต้องมีแนวทางเดียวกันส.ส. รายนี้ กล่าวต่อไปว่า พรรคเพื่อไทยสนับสนุนสูตรหาร 100 เพราะเป็นระบบที่จะขัดแย้งกับรัฐธรรมนูญน้อยที่สุด และน่าจะปฏิบัติได้ดีมากที่สุด ซึ่งแตกต่างกับสูตรหาร 500 ที่มองว่า มีปัญหา ส่วนวิธีการหยุดยั้งกฎหมายไม่ใช่การตีรวนแต่ดีกว่าปล่อยไปสร้างปัญหาภายนอก
ปารีณา เอาดีทางติ๊กตอก แค่โพสต์คลิปโยกตามจังหวะ ยอดวิวทะลุ 3 ล้าน|นางสาวปารีณา ไกรคุปต์ โพสต์คลิปเต้นในบัญชีแอปพลิเคชัน TikTok (ติ๊กตอก) เมื่อวันอังคาร (9 ส.ค.) ที่ระบุว่าเต้นตามจังหวะเพลงเท่านั้น แต่มีผู้ใช้อินเทอร์เน็ตเข้าไปชมจำนวนมากกว่า 3.5 ล้านครั้ง ในเวลาเพียง 19 ชั่วโมงในคลิปดังกล่าว อดีตสมาชิกสภาผู้แทนราษฎร (ส.ส.) จ.ราชบุรี พรรคพลังประชารัฐ รายนี้ สวมเสื้อสายเดี่ยวสีขาว สวมหมวกแก็ป และสวมหูฟัง พร้อมกับโยกตามจังหวะเพลงชื่อ กาลา จัชมา จากภาพยนตร์เรื่อง บาร์ บาร์ เดโค ที่ออกฉายเมื่อปี 2559อดีต ส.ส. รายนี้ พูดถึงคลิปนี้ว่า ตนทำท่าโยกสะโพกไม่ได้ ก็ขอทำท่าโยกตามจังหวะเพลงนี้แทน และขอขอบคุณทุกคนที่เข้ามาดูคลิปของตนทั้งคลิปนี้และคลิปอื่น"เมื่อปารีณาไม่สามารถโคฟเวอร์ twerk แบบต้นฉบับ ปารีณาก็.. โยกค่ะ (โพสต์ปารีณาโยกเมื่อวานแตะ 3 ล้านแล้ว และขอขอบคุณผู้เข้าชมคลิปคังคุไบของปารีณาก่อนหน้านี้ 7 ล้าน 1 แสนวิวทุกท่านด้วยค่ะ ขอบคุณที่ยังคิดถึงและเข้าไปเยี่ยมชม คอมเม้นท์ทักทาย พูดคุยกับปารีณานะคะ)" นางสาวปารีณา โพสต์นางสาวปารีณา ถูกศาลตัดสิทธิ์ทางการเมือง 10 ปี และห้ามลงเลือกตั้งตลอดชีวิต เมื่อวันที่ 7 เม.ย. ที่ผ่านมา จากการผิดจริยธรรมเกี่ยวกับการรุกป่าอดีต ส.ส. รายนี้ ผันตัวมาเคลื่อนไหวในแอปพลิเคชันติ๊กตอกตั้งแต่ก่อนหน้านั้น เมื่อศาลออกคำสั่งให้หยุดปฏิบัติหน้าที่ ส.ส. เพื่อรอคำตัดสินในคดีดังกล่าว
นายกฯ ไม่รู้สภาล่ม จะสูตรหาร 100 หรือ 500 แบบไหนก็รับได้|นายกฯ ตีมึน ไม่รู้สภาล่ม กฎหมายว่าอย่างไรก็อย่างนั้น ไม่มีปัญหาทั้งนั้น หาร 100 หาร 500 ก็ได้ ไม่รู้ใครจับมือใคร แล้วแต่เขาภายหลังการ ประชุมสภาความมั่นคงแห่งชาติ (สมช.) พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้พูดคุยนอกรอบกับพล.อ.ประวิตร วงษ์สุวรรณ รองนายกรัฐมนตรีพร้อมด้วย พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย เป็นการส่วนตัว 20 นาที ก่อนลงมาให้สัมภาษณ์สื่อมวลชนโดยนายกรัฐมนตรี กล่าวว่า ไม่ได้ติดตามบรรยากาศการประชุมร่วมรัฐสภาที่มีการพิจารณาร่างพ.ร.ป.ว่าด้วยการเลือกตั้ง ส.ส. เพราะประชุม สมช. อยู่ เลยไม่ได้ตามว่าเป็นอย่างไร ซึ่งก็แล้วแต่ส่วนที่การประชุมร่วมรัฐสภาล่มนั้นนี้ นายกรัฐมนตรี ได้ถามผู้สื่อข่าวว่า “อ่าว เป็นอะไรล่ม” ซึ่งผู้สื่อข่าวระบุว่า องค์ประชุมไม่ครบและทำสภาล่ม เพื่อกลับมาใช้สูตรหาร 100 โดยนายกรัฐมนตรีกล่าวว่า ก็ไม่รู้เหมือนกัน ก็ไม่รู้กฎหมายว่าอย่างไรก็ว่างั้น ตนเองไม่ได้ติดตามการประชุม เป็นเรื่องของสภาส่วนกระแสข่าวการจับมือกันระหว่างพรรคพลังประชารัฐและพรรคเพื่อไทย เพื่อเล่นเกมการเมืองกลับไปใช้สูตรหาร 100 นั้น นายกรัฐมนตรี กล่าวว่า ฟังไม่รู้เรื่องคำถามนี้ พร้อมย้อนถามว่าใครจับมือหัน ให้เอาชื่อมาดู ใครจับ มีคนอื่นไม่อยู่ด้วยหรือเปล่า พรรคอื่นมีไม่อยู่หรือไม่ มีหลายพรรคก็ถือว่าหลายพรรค ไม่เช่นนั้น ก็จับมือกันหมดสิ ก็แล้วแต่เขาเมื่อถามย้ำว่า นายกรัฐมนตรี มีความเห็นอย่างไรหากย้อนกลับไปใช้สูตรหาร 100 นายกรัฐมนตรี กล่าวว่า “ผมไม่มีปัญหาอะไรทั้งสิ้น จะหารร้อย หารห้าร้อย หารพัน หารหมื่น ผมไม่มีปัญหา”ส่วนได้พูดคุยกับพล.อ.ประวิตร หรือไม่ว่าเกิดอะไรขึ้นถึงมีความเคลื่อนไหวดังกล่าว ก็ขึ้นอยู่กับพวกเรา อย่าไปเขียนกันเองมากนัก ตนเองไม่มีปัญหาอะไรกับท่านอยู่แล้วอย่างไรก็ตาม เมื่อถามถึงกรณีที่บอกว่าหารอะไรก็ไม่มีปัญหาหมายความรอบหน้าจะลงเลือกตั้งเองใช่หรือไม่ นายกรัฐมนตรี ย้อนถามว่า “เลือกเมื่อไหร่ล่ะ” โดยเมื่อผู้สื่อข่าวระบุว่าปีหน้า ซึ่งนายกรัฐมนตรี ก็กล่าวว่า”ก็รอปีหน้า”
ส.ส.เต้ กระซิบข่าว ยุบสภาก่อน 24 ส.ค. ชิงตัดหน้าศาล รธน.|ส.ส.เต้ ปูดข่าว ยุบสภาก่อน 24 ส.ค. หลังโหวตงบ66 ชิงตัดหน้าศาล ศาล รธน.(10 สิงหาคม 2565) นายมงคลกิตติ์ สุขสินธารานนท์ หรือ ส.ส.เต้ สมาชิกสภาผู้แทนราษฎรแบบบัญชีรายชื่อ พรรคไทยศรีวิไลย์ โพสต์ข้อความผ่านทางเฟสบุ๊ก มงคลกิตติ์ สุขสินธารานนท์ ระบุว่า "ข่าวมาแรงแซงทางโค้ง อาจยุบสภาก่อน 24 ส.ค.65 หลังโหวต งบ 66 เสร็จ ชิงตัดหน้า ก่อนคำวินิจฉัยศาล รธน"
3 ป. ชื่นมื่น ปิดห้องคุย 30 นาที อวยพรวันเกิด  "บิ๊กป้อม" อายุครบ 77 ปี|3 ป. ชื่นมื่น ปิดห้องคุย 30 นาที อวยพร 77 ปี "บิ๊กป้อม" โอบ "บิ๊กป๊อก" โชว์สื่อถามใครว่า ทะเลาะกัน ปัดต่อสานตรงล็อบบี้ ส.ส.พปชร. ไม่ร่วมประชุมสภาวันนี้พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) พร้อมครอบครัว โดยมีคนใกล้ชิด เช่น พล.อ.ณัฐ อินทรเจริญ อดีตปลัดกระทรวงกลาโหม และ พล.อ.วิชญ์ เทพหัสดิน ณ อยุธยา หัวหน้าพรรครวมแผ่นดิน เดินทางไปทำบุญถวายสังฆทานวันคล้ายวันเกิดครบรอบ 77 ปี และทำบุญให้กับบรรพบุรุษที่วัดพระศรีมหาธาตุวรมหาวิหาร บางเขนจากนั้นเวลา 07.00 น. ที่มูลนิธิป่ารอยต่อ 5 จังหวัดฯ พล.อ.ประวิตร เปิดให้คนใกล้ชิด ทหาร ตำรวจ นักการเมือง ข้าราชการ เข้าอวยพร พร้อมมอบของที่ระลึกให้ผู้ร่วมงานเป็นอุปกรณ์ชงกาแฟด้วยมือ แก้วกาแฟสแกนหน้า พล.อ.ประวิตร และผ้าฝ้าย และขอความร่วมมือสื่อไม่ให้บันทึกภาพในเวลา 08.00 น. พล.อ.ประยุทธ์ จันทร์โอชา นายกรัฐมนตรี เดินทางมาอวยพร พล.อ.ประวิตร พร้อมนำรูปภาพวาดไก่มามอบให้เป็นของขวัญภายในห้องรับ ซึ่งมี พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย ร่วมอยู่ด้วยโดยใช้เวลาพูดคุยประมาณ 30 นาที ก่อนเดินทางออกจากห้องโดยผู้สื่อข่าวได้ขอ พล.อ.ประวิตร ถ่ายภาพ 3 ป. ซึ่ง พล.อ.ประวิตร ตอบว่า ได้ซิ แต่เป็นจังหวะที่ พล.อ.ประยุทธ์ ได้เดินแยกวงขึ้นรถไปก่อนหน้านี้ ทำให้มีแค่รูป พล.อ.ประวิตร และ พล.อนุพงษ์ เท่านั้นโดย พล.อ.ประวิตร โอบเอว พล.อ.อนุพงษ์ และพูดว่าไม่มีหรอกทะเลาะกัน พร้อมชี้มือมาที่สื่อ โดยระบุว่า “ก็มีแต่พวกเรานี่แหละ เขียนให้ทะเลาะกันทุกวัน วันเกิดไม่อยากได้อะไร นอกจาก อยากให้สื่อถามน้อยๆ”ก่อนที่ พล.อ.ประวิตร จะปฏิเสธถึงกรณีมีกระแสข่าวโทรศัพท์สายตรงถึง ส.ส.พปชร.ไม่ให้เจ้าร่วมประชุมสภาวานนี้ ซึ่ง พล.อ.ประวิตร ย้อนถามกลับว่า “ฉันโทรที่ไหน ประชุม สมช.ทั้งวันจนถึง 4 โมงเย็น”อย่างไรก็ตาม วันนี้ พล.อ.ประวิตร อารมณ์ดี มีสีหน้ายิ้มแย้ม มีการหยอกล้อผู้สื่อข่าวอยู่ตลอดเวลาและให้แขกที่มาร่วมอวยพรอย่างใกล้ชิดสำหรับบรรยากาศภายในงาน มีบุคคลสำคัญ อาทิ คณะของกระทรวงมหาดไทย นำโดย พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย นายสุทธิพงษ์ จุลเจริญ ปลัดกระทรวงมหาดไทย นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม น.ส.ตรีนุช เทียนทอง รัฐมนตรีว่ากระทรวงศึกษาธิการทั้งนี้ เป็นที่จับตามองว่ามี นายมงคลกิตติ์ สุขสินธรานนท์ หัวหน้าพรรคไทยศรีวิไลย์ ออกจากการเป็นพรรคร่วมรัฐบาล แต่มาต่อแถวร่วมอวยพรและซบไปที่ไหล่ของ พล.อ.ประวิตร พร้อมทั้งกระซิบเคลียร์ในกรณีไม่ได้โหวตไว้วางใจให้นายกรัฐมนตรี และ พล.อ.ประวิตร เพราะทำหน้าที่ของฝ่ายค้าน โดย พล.อ.ประวิตร ได้ตอบกลับว่า “เข้าใจ”ขณะที่ พรรคพลังประชารัฐ ได้นำเค้กอวยพรที่เป็นรูปแผ่นที่ประเทศไทยและมีหุ่นจำลองของ พล.อ.ประวิตร ในส่วนของ พล.อ.ชัยชาญ ช้างมงคล รัฐมนตรีช่วยว่าการกระทรวงกลาโหม และผู้บัญชาการเหล่าทัพ ได้เดินมาอวยพรเมื่อวานนี้ ส่วน ส.ส.พปชร. และนักการเมืองคนอื่นๆ จะทยอยเข้ามาอวยพรช่วงบ่ายวันนี้ตลอดทั้งวัน
สมศักดิ์ แจงดราม่าหนุ่มค้างหนี้ กยศ. จนโดนยึดคอนโด 3 ล้าน ชาวเน็ตลั่น ไม่ควรช่วย!|สมศักดิ์ แจงดราม่าช่วยหนุ่มค้างส่ง กยศ. จนโดนยึดคอนโดราคา 3 ล้าน เผย ที่ลดไป 1 แสน คือเบี้ยปรับ ไม่ได้ลดเงินต้นให้กรณี นายสมศักดิ์ เทพสุทิน รัฐมนตรีว่าการกระทรวงยุติธรรม ถูกโลกออนไลน์ตั้งคำถามเรื่องการช่วยเหลือลูกหนี้กองทุนเงินให้กู้ยืมเพื่อการศึกษา (กยศ.) กรณีเคสที่ผู้กู้ กยศ. ไม่จ่ายชำระยอดหนี้ 3 แสนกว่าบาท จนถูกศาลสั่งยึดทรัพย์คอนโดมูลค่า 3 ล้านบาท โดยหลายความคิดเห็นรู้สึกไม่เห็นด้วย ที่ผู้กู้รายนี้ได้รับการช่วยเหลือนั้น เฟซบุ๊ก สมศักดิ์ เทพสุทิน ได้โพสต์ชี้แจง ระบุว่า กรณีที่ผมถูกสังคมตั้งคำถามถึงเคสผู้กู้ กยศ. ไม่จ่ายชำระยอดหนี้ 3 แสนกว่าบาท จนถูกศาลสั่งยึดทรัพย์คอนโด มูลค่า 3 ล้านบาท ว่าไม่ควรได้รับการช่วยเหลือนั้นผมขอชี้แจงว่า ผู้กู้ กยศ.รายดังกล่าว มีหนี้รวม 371,497 บาท แบ่งเป็น เงินต้น 244,096 บาท ดอกเบี้ย 26,817 บาท และเบี้ยปรับ 100,584 บาท เนื่องจากมีการขาดส่ง จึงถูกสั่งยึดทรัพย์ เป็นคอนโดมูลค่า 3 ล้านบาท เมื่อวันที่ 25 ก.ค.65 เมื่อผู้กู้ กยศ.รายนี้ ถูกยึดทรัพย์ จึงมาเข้าร่วมงานไกล่เกลี่ยหนี้ โดยเคสนี้ เข้าเงื่อนไขการปิดบัญชี เพื่อลดเบี้ยปรับ 100% ทำให้ได้รับส่วนลดตรงนี้ประมาณ 1 แสนบาท หนี้จึงลดลงมาเหลือ 270,913 บาท แต่มีเงื่อนไขว่า การปิดบัญชีต้องจ่ายทีเดียว ก่อนวันที่ 27 ธ.ค.65 ถึงจะถอนการยึดทรัพย์ ซึ่งกรณีลดเบี้ยปรับ 100% เป็นเกณฑ์ที่ กยศ.วางไว้ เพื่อจูงใจ ให้ลูกหนี้เข้ามาปิดบัญชี จะได้เอาเงินมา​หมุนเวียนให้รุ่นน้องต่อไปโดยกรณีที่สังคมตั้งข้อสังเกตนั้น ผมขอยืนยันว่า ไม่ได้ลดเงินต้นให้ และไม่มีการเลือกปฏิบัติแต่อย่างใด เพราะการไกล่เกลี่ยหนี้ ขณะนี้จัดทั่วประเทศไปแล้ว 72 ครั้ง ช่วยไกล่เกลี่ยสำเร็จถึง 57,531 รายจะเห็นได้ว่า กระทรวงยุติธรรม ได้ทำงานอย่างหนัก ในการช่วยเหลือลูกหนี้ ที่ไม่สามารถผ่อนชำระได้ ทั้งก่อนถูกฟ้อง และหลังถูกฟ้อง ได้เป็นจำนวนมาก เพราะผมตั้งใจเข้ามาช่วยเหลือ ในการไกล่เกลี่ย หลังประชาชนบางส่วนขาดรายได้ หรือ ตกงาน จากผลกระทบโควิด-19 ซึ่งเราให้ความช่วยเหลือทุกกรณีที่เข้าเกณฑ์ โดยจากการจัดงานมาทั่วประเทศ มีเพียง 4-5 % เท่านั้น ที่ไม่สามารถช่วยเหลือได้ ซึ่งผมเข้าใจดีถึงความเดือดร้อน ที่ต้องอมทุกข์มาเป็นเวลานานจากการเป็นหนี้ และไม่มีทางออก เพราะบุคคลเหล่านั้น จะไม่สามารถทำธุรกรรมทางการเงินได้เลย จึงเข้ามาขับเคลื่อนโครงการนี้หลายเคสผมได้เป็นผู้เจรจาไกล่เกลี่ยด้วยตัวเอง มีทั้งเป็นผู้ตกงาน ไม่สามารถผ่อนชำระหนี้ได้ หรือ เป็นผู้ค้ำประกันซื้อรถยนต์ เงินกู้ จนได้รับความเดือดร้อนถูกยึดทรัพย์ ผมก็เจรจาจนได้ทรัพย์คืนเช่นกัน ซึ่งโครงการนี้ เราได้รับความร่วมมือจากสถาบันการเงินกว่า 10 แห่ง มาช่วยแบ่งเบาความเดือดร้อนให้ประชาชน เพราะบางคน วิกฤตทางตันถึงขั้นจะถูกยึดบ้าน ไม่มีที่อาศัย ผมก็ไม่สามารถนิ่งนอนใจได้ การช่วยเหลือบางเคส อาจจะขัดความรู้สึกของประชาชนบางส่วน แต่ผมยืนยันว่า ในฐานะรัฐบาล ที่มีหน้าที่ดูแลประชาชน ก็ต้องเข้าไปช่วยเหลือ ที่เสมือนเป็นการให้โอกาสเขาได้แก้ตัวใหม่ เพราะเขาเอง ก็ได้รับบทเรียนราคาแพงแล้ว ด้วยการถูกดำเนินคดี จนกลายเป็นบุคคลเครดิตไม่ดี ก็จะส่งผลถึงการทำธุรกรรมทางการเงินในอนาคต ซึ่งการให้โอกาส ไม่ใช่เป็นการสนับสนุนคนทำผิด แต่เป็นการช่วยให้เขาสามารถฟื้นตัวได้ส่วนผู้ที่ชำระหนี้กยศ.ไม่ผิดนัด ผมก็ขอชื่นชม ซึ่งเงินส่วนนี้ ก็จะกลับไปสู่รุ่นน้องต่อไป เป็นสิ่งที่ทำถูกต้อง โดยหากผู้ส่งตรงตลอด เข้าร่วมไกล่เกลี่ย ก็จะมีส่วนลดให้สำหรับผู้ที่จะปิดบัญชี หรือ เข้าปรับโครงสร้างหนี้ได้ รวมถึงผมได้พูดคุยกับบางธนาคาร อย่าง ออมสิน ก็เตรียมออกแพ็กเกจช่วยเหลือลูกหนี้ดีเช่นกันที่หลายคนพยายามนำเคสผู้มีประวัติดี มาเทียบกับผู้ที่กำลังจะล้มเหลวทางการเงินนั้น ผมอยากบอกว่า ปัญหาชีวิตของคนเรา ไม่เหมือนกัน ซึ่งเราอาจจะโชคดี ทำมาหากิน มีกำลังผ่อน แต่หลายคนก็อาจจะไม่โชคดี กำลังเดือดร้อน ดังนั้น เราไม่ควรนำความรู้สึกของตัวเอง มาตัดสิน หรือ ทำลายชีวิตผู้อื่น เพียงแค่ตัวหนังสือบนปลายนิ้วซึ่งผมยืนยันว่า ไม่เสียกำลังใจ ที่จะเดินหน้าจัดงานไกล่เกลี่ยต่อ โดยจะจัดเวทีสุดท้ายที่เมืองทองธานี วันที่ 8-11 ก.ย.นี้ เพราะยังมีอีกหลายคนที่รอการช่วยเหลืออยู่ ซึ่งผมเข้าใจคนที่ออกมาตำหนิการช่วยเหลือเพื่อนมนุษย์ เพราะเขาอาจจะไม่รู้ถึงรายละเอียด และไม่เคยรับรู้ถึงคราบน้ำตาของประชาชน ที่หมดหนทางแทบจะหมดตัวเป็นอย่างไร
“นภาพร” จี้ “ประยุทธ์” ลาออกก่อน 24 สิงหา ครบ 8 ปี นายกฯ|“นภาพร” จี้ “ประยุทธ์” ลาออกก่อน 24 สิงหา เชื่อครั้งนี้ฉายา “บิดาแห่งการยกเว้น” คงช่วยอะไรไม่ได้น.ส.นภาพร เพ็ชร์จินดา ส.ส.บัญชีรายชื่อ พรรคเสรีรวมไทย เรียกร้องให้ พล.อ.ประยุทธ์ จันทร์โอชา นายกรัฐมนตรี รีบแสดงจุดยืนทางการเมืองด้วยการประกาศลาออกจากตำแหน่งนายกรัฐมนตรีก่อนวันที่ 24 สิงหาคม เพื่อให้สอดรับกับเจตนารมณ์รัฐธรรมนูญที่กำหนดให้นายกฯอยู่ในวาระได้ไม่เกิน 8 ปีจะได้ไม่เกิดการผูกขาดอำนาจอันเป็นเหตุนำไปสู่วิกฤตการเมืองได้ โดย พล.อ.ประยุทธ์ไม่จำเป็นต้องรอให้ศาลรัฐธรรมนูญวินิจฉัยเพราะย่อมรู้อยู่แก่ใจว่าเป็นนายกฯอย่างต่อเนื่องมา 8 ปีตั้งแต่การยึดอำนาจเมื่อปี 2557พล.อ.ประยุทธ์ยึดอำนาจเข้ามาด้วยข้ออ้างยุติความขัดแย้งแตกแยกทางการเมืองเมื่อ 8 ปีก่อน แต่ตอนนนี้กลับกลายเป็นว่า ท่านกำลังเป็นสาเหตุของความขัดแย้งเสียเองจากความพยายามที่จะอยู่ในตำแหน่งเกิน 8 ปี ทั้งที่ตัวเองเป็นคนสั่งให้นายมีชัย ฤชุพันธ์ เป็นผู้ร่างรัฐธรรมนูญขึ้นมา ซึ่งในบันทึก กรรมการร่างรัฐธรรมนูญ (กรธ.) ของนายมีชัยก็ระบุถึงเจตนารมณ์อย่างชัดเจนว่า พล.อ.ประยุทธ์ จะต้องพ้นวาระในวันที่ 24 สิงหาคมนี้ ดังนั้นควรไตร่ตรองให้ดีว่าจะอยู่จนเกิดความขัดแย้งรอบใหม่หรือจะรีบถอดสลักระเบิดออกไปเสียก่อนทั้งนี้ พล.อ.ประยุทธ์ คงหวังว่าจะสามารถผ่านด่านการตีความทางกฎหมายได้เหมือนหลาย ๆ กรณีที่ผ่านมา จนได้รับฉายาว่า “บิดาแห่งการยกเว้น” แต่เชื่อว่าคราวนี้ พล.อ.ประยุทธ์คงจะไม่ได้รับการยกเว้นอีก เพราะมีทั้งบันทึก กรธ.และบทเฉพาะกาลผูกมัดเอาไว้อย่างแน่นหนาว่าการนับวาระนายกฯต้องนับต่อจากการเป็นนายกฯสมัย คสช.ด้วย ดังนั้น พล.อ.ประยุทธ์ควรจะรีบพูดว่า “ผมพอแล้ว” เหมือนพล.อ.เปรม ติณสูลานนท์ อดีตองคมนตรี เพราะไม่เช่นนั้นอาจจะถูกสอยกลางอากาศหรืออาจจะถูกประชาชนลุกฮือขึ้นมาขับไล่โดยที่อาจจะไม่มีโอกาสได้พูดคำว่า “ผมพอแล้ว” อีกเลย  
ส.ส.ภูมิใจไทย ติง ชัชชาติ ปมไลฟ์สดได้กลิ่นกัญชา ควรเอาผิดตามกฎหมาย ไม่ใช่ฟ้องคนดู|ส.ส.ภูมิใจไทย ติง ชัชชาติ วิ่งไปได้กลิ่นกัญชาบน ถ.ข้าวสาร ควรเอาผิดตามกฎหมาย ไม่ใช่ฟ้องคนดูในไลฟ์สดกรณี นายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยในระหว่างการถ่ายทอดสดผ่านเฟซบุ๊ก หลังวิ่งออกกำลังกายมาจากเสาชิงช้า ผ่านช่วงถนนข้าวสารและมาถึงสะพานพระราม 8 โดยระบุว่า ระหว่างเดินผ่านถนนข้าวสาร เห็นคนที่ยังไม่กลับบ้าน เพราะอาจเพิ่งเที่ยวเสร็จ รวมถึงได้กลิ่นของการสูบกัญชา โดยได้แสดงความห่วงใยว่าอาจส่งผลกระทบระยะยาว หน่วยงานที่เกี่ยวข้องต้องออกมาดูแลนายศุภชัย ใจสมุทร ส.ส.บัญชีรายชื่อ พรรคภูมิใจไทย (ภท.) ฐานะประธานคณะกรรมาธิการ (กมธ.) วิสามัญพิจารณาร่างพระราชบัญญัติ (พ.ร.บ.) กัญชากัญชง ให้สัมภาษณ์ว่า เรื่องของการปลดล็อกกัญชาทางการแพทย์ ที่เป็นหนึ่งในนโยบายของพรรคภูมิใจไทย ที่ตอบสนองต่อนโยบายเร่งด่วนของรัฐบาล และต่อยอดนโยบายของกระทรวงสาธารณสุข (สธ.) ที่มีมาตั้งแต่ 3 ปีก่อน ขณะนี้ ร่างพระราชบัญญัติกัญชา กัญชง พ.ศ. … ที่ออกตามอำนาจในประมวลกฎหมายยาเสพติด พ.ศ.2564 อยู่ระหว่างการขัดเกลาเนื้อหา เพื่อเสนอต่อสภาเห็นชอบออกเป็นกฎหมายแต่ตอนนี้ทาง สธ.ก็ได้ออกประกาศกรมอนามัย เรื่อง “กลิ่น ควันกัญชา กัญชงหรือพืชอื่นใด เป็นเหตุรำคาญ พ.ศ. 2565” มีผลบังคับใช้เริ่ม 15 มิ.ย.65 ที่ผ่านมา โดยให้อำนาจเจ้าหน้าที่ตำรวจ เจ้าพนักงานท้องถิ่น สามารถกำกับด้วยโทษตามกฎหมายต้องระวางโทษจำคุกไม่เกิน 3 เดือน หรือปรับไม่เกิน 25,000 บาท หรือทั้งจำทั้งปรับ“ประเด็นแรกของเรื่องนี้ ต้องย้ำว่าการสูบกัญชาในที่สาธารณะ เป็นความผิดแน่นอน ไม่ต้องไปตีความใดๆ ซึ่งเจ้าหน้าที่ท้องถิ่นดำเนินการได้ตามกฎหมาย กรณีนี้ที่ท่านผู้ว่าฯวิ่งไปดมเอากลิ่นเข้า ถือว่าได้รับความเดือดร้อน รำคาญแล้ว สามารถแจ้งความดำเนินคดีได้ตามกฎหมาย และหากผู้รับแจ้ง ไม่ปฏิบัติตามกฎหมาย เข้าข่ายละเว้น ปฏิบัติหน้าที่ด้วยเช่นกัน”“ประเด็นต่อมาคือ การดูแลสถานบันเทิงถนนข้าวสาร เป็นอำนาจตามชอบของผู้อำนวยการเขต ดังนั้น การที่มีคนสูบกัญชาในที่สาธารณะก็ต้องไปดูว่าเจ้าพนักงานของเขต ดูแลรับผิดชอบกำกับกฎหมายเต็มที่แล้วหรือไม่ ทำไมจึงปล่อยให้คนท้าทายกฎหมาย จนกระทั่งว่า ท่านผู้ว่าฯวิ่งผ่านไปเจอด้วยตัวเอง” นายศุภชัยกล่าว“อีกประเด็นที่อยากให้ฝาก เป็นอีกข้อกังวลที่เราอาจจะรู้ๆ กันมานานแล้วว่า สถานบริการ สถานบันเทิงใน กทม.บางแห่งลักลอบเปิดยันเช้า เลยเวลาที่กฎหมายกำหนด ขนาดท่านผู้ว่าฯ วิ่งตอนเช้า ท่านก็บอกเองว่าบางคนอาจจะเพิ่งเที่ยวเสร็จ ท่านผู้ว่าฯอาจจะนึกไม่ถึงว่า เวลาที่ท่านวิ่งนั้น ประชาชนควรจะกลับถึงบ้านนอนได้แล้ว เพราะสถานบันเทิงควรปิดตั้งแต่ช่วงกลางคืนแล้ว ไม่ใช่เวลาเกือบเช้าแต่ยังมีคนเพิ่งเที่ยวเสร็จ ตนจึงขอฝากความห่วงใยนี้ถึงเจ้าหน้าที่เขตของ กทม. ต้องดำเนินการกำกับดูแล”“ท่านผู้ว่าฯ เป็นเจ้าพนักงานของรัฐ เป็นเจ้าพนักงานท้องถิ่น มีหน้าที่ดำเนินการ พบการกระทำผิดกฎหมาย ต้องดำเนินให้เป็นไปตามกฎหมาย ไม่ใช่แค่พูดแล้ว ไม่ทำอะไร เพราะท่านผู้ว่าฯ มีอำนาจถึงผู้อำนวยการเขตโดยตรง อย่างน้อยวิ่งไปถึงจุดเกิดเหตุแล้วเห็นปัญหา ก็ควรให้เจ้าพนักงานตามอำนาจใช้กฎหมายมากำกับ ไม่ใช่ฟ้องคนดูในไลฟ์สด” นายศุภชัยกล่าวล่าสุด นายอนุทิน ชาญวีรกูล รองนายกรัฐมนตรีและรมว.สาธารณสุข ในฐานะหัวหน้าพรรคภูมิใจไทย ระบุว่า ต้องขอบคุณผู้ว่าฯ กทม.ที่มาให้ข้อมูล ซึ่ง ท่านผู้ว่าฯ กทม.ก็ต้องไปหารือกับ ผอ.เขต ถ้ามีกลิ่นกระจายและมีคนเสพก็ผิดกฎหมาย ซึ่ง ผอ.เขต ก็ต้องไปทำหน้าที่ตรงนี้
"อนุทิน" ชูผลงานพรรค ยันสู้เต็มที่ตามกติกา พร้อมเป็นแกนนำรัฐบาล|อนุทิน ยันภท.สู้เต็มที่ตามกติกา ไม่มียอมกัน เอาผลงานเข้าสู้ ไม่ใส่ร้ายคู่แข่ง ไม่ตั้งเป้า แต่พร้อมเป็นแกนนำรัฐบาลนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขในฐานะหัวหน้าพรรคภูมิใจไทย กล่าวภายหลังเปิดตัวว่าที่ผู้สมัคร ส.ส.จ.กระบี่ ถึงการตั้งเป้าเลือกตั้งครั้งหน้า ว่า พยายามทำอย่างเต็มที่ทุกอย่างที่เป็นประโยชน์กับชาวใต้และประเทศไทยให้ได้มากที่สุด ซึ่งเราไม่ได้ตั้งเป้า แต่จะทำให้ได้มากที่สุดเท่าที่จะทำได้ ไปให้เต็มที่ส่วนการแข่งขันในพื้นที่ภาคใต้ค่อนข้างจะรุนแรงนั้น ก็แข่งขันในเรื่องนโยบายทำประโยชน์ให้กับบ้านเมือง และประชาชน เป็นสิ่งที่ทุกคนควรจะต้องทำ ความรุนแรง ความจงเกลียดจงชังไม่มี เพราะเป้าหมายเดียวกันคือรับใช้ประชาชนด้านการประกาศบนเวทีพรรคภูมิใจไทยจะได้รัฐมนตรี 10 กระทรวง ถ้าตั้งเป้าตรงนั้นต้องเป็นแกนนำรัฐบาล ก็ต้องไปถึงขั้นนั้นให้ได้ เราไม่ได้ตั้งเป้าอะไร แต่เรานำเสนอความเป็นจริง เพราะสิ่งที่เรามีคือความเป็นปึกแผ่นพรรคภูมิใจไทยพิสูจน์ให้เห็นแล้วว่า การทำหน้าที่ในสภา พรรคภูมิใจไทยไม่เคยแตกแถว ทำประโยชน์เพื่อประชาชนมากกว่าส่วนตัว ไม่เคยค้านนู่น ไม่เคยทำให้สภาเสียหาย พรรคภูมิใจไทยไม่เคยบ้าจี้ไปด้วย ไม่อย่างนั้นจะทำให้สภาเสียหาย ประชาชนก็จะประณาม เพราะเขาเลือกให้มาทำงาน ไม่ได้เลือกมาทำประโยชน์ให้กับตัวเองส่วนหนักใจหรือไม่พื้นที่ภาคใต้ส่วนใหญ่พรรคร่วมรัฐบาลต้องมาแข่งขันกันเอง นายอนุทิน กล่าวว่า เวลาเราอยู่ในกติกาการแข่งขัน เราไม่เคยหนักใจ สามารถทำประโยชน์ได้ แต่การแข่งขันทุกคนก็ต้องแข่งกันอย่างเต็มที่ให้อยู่ในกติกา ให้คำมั่นสัญญาเราเล่นในกติกา เราไม่ทำร้ายคู่แข่ง ไม่ทำลายชื่อเสียงคู่แข่งหรือให้ร้ายคู่แข่ง เราเอาผลงานเป็นตัวนำให้กับพี่น้องประชาชนไว้วางใจและเลือกเราเข้ามาอย่างไรก็ตาม ที่ผ่านมาเราไม่คิดว่าเราต่อสู้กับใคร เรานำเสนอตัวมารับใช้ประชาชน และเราทำให้เห็นแล้วว่าอยู่ในหลักการของเราตลอด เราไม่เคยไปทะเลาะเบาะแว้ง ทะเลาะวิวาทกับใครหรือให้ร้ายใคร เรายึดมั่นตั้งหน้าตั้งตาทำงาน สิ่งที่บอกว่าไม่เคยเกิดขึ้นเลย อย่างสะพานข้ามเกาะลันตาก็เกิดขึ้นแล้ว หรือในจ.กระบี่ทางยกระดับเลี่ยงเมืองก็เกิดขึ้นแล้ว หลายๆ อย่างก็มีการเปลี่ยนแปลงนี่คือสิ่งที่จะทำให้ประชาชนเชื่อมั่นพรรคภูมิใจไทยอีกทั้งอนุทิน บอก ไม่ต้องกำชับ ส.ส. ประชุมร่วมรัฐสภา ไม่ได้ยินข่าวยุบสภา แต่พร้อมเลือกตั้งทุกวัน นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย กล่าวถึงกรณีการประชุมร่วมรัฐสภาในวันที่ 15 ส.ค. 65 เพื่อพิจารณาร่างพระราชบัญญัติประกอบรัฐธรรมนูญว่าด้วยการเลือกตั้ง ส.ส. ว่า พรรคภูมิใจไทยไม่ต้องกำชับ ส.ส. ให้เข้าร่วมประชุม เพราะไปกันครบอยู่แล้ว ถ้าจะโหวตก็โหวตตามกรรมาธิการส่วนถ้าสภาใช้การเมืองปั่นป่วนเหมือนช่วงที่ผ่านมา คิดว่าจะมีการโหวตทันหรือไม่ เพราะเป็นวันสุดท้ายเเล้ว ก็ขึ้นอยู่กับ ส.ส. และ ส.ว. ในส่วนของพรรคภูมิใจไทยเชื่อขนมกินได้เลยว่าเรารักษาระบอบประชาธิปไตย ที่ผ่านมาเราก็แสดงจุดยืนด้วยกันเข้าร่วมประชุมทุกครั้ง และแสดงตนทุกครั้ง ซึ่งตนก็อยู่ในที่ประชุมด้วยพร้อมกันนี้ นายอนุทิน กล่าวไม่กังวลประเด็นการดำรงตำแหน่งนายกรัฐมนตรี 8 ปี ของ พล.อ.ประยุทธ์ จันทร์โอชา เพราะไม่ใช่เรื่องของตน และเราก็สนับสนุนนายกรัฐมนตรีในฐานะที่เป็นหัวหน้ารัฐบาล สนับสนุนทุกวิถีทางให้นำพาสภาไปจนครบเทอม ส่วนการตีความก็เป็นเรื่องของกฎหมายและศาลรัฐธรรมนูญ ขณะที่อนาคตทางการเมืองของนายกฯ ถ้าจะมารณรงค์แข่งขันหาเสียงเลือกตั้ง นายกฯสังกัดพรรคไหนก็ต้องเชียร์พรรคนั้น และพรรคนั้นก็คือคู่แข่งขัน เราก็แข่งขันกันตามกติกาส่วนกระแสข่าวจะมีการยุบสภาเร็วๆนี้ นายอนุทิน กล่าวว่า “นี่ไง เราจึงมากระบี่ในวันนี้ มาเปิดตัวผู้สมัคร เดี๋ยวก็ไปพังงา ถ้าเกิดยุบสภาเร็วๆ นี้ก็ต้องเดินทางเยอะแยะไปหมด” เราเตรียมการไว้หมดเเล้วตอนนี้ยังไม่ได้ยินกระแสข่าว แต่ก็เตรียมพร้อมอยู่แล้ว การทำการเมืองปีสุดท้าย พรรคที่มีการบริหารจัดการที่ดีก็ต้องเตรียมการเลือกตั้ง เพราะมันเกิดขึ้นได้ตลอดเวลา ซึ่งหากยุบสภาเดือนนี้ พรรคภูมิใจไทยพร้อมเลือกตั้ง และตนพูดมาตั้ง 3 ปีแล้วว่าพร้อมทุกวัน 
รัฐบาลแจงประชาชน ขอให้มั่นใจ กนง.ขึ้นดอกเบี้ยนโยบายไม่กระทบหนี้สาธารณะ|รัฐบาลขอให้มั่นใจ กนง.ขึ้นดอกเบี้ยนโยบายไม่กระทบหนี้สาธารณะ สิ้นปีคาด 61.3% ต่อจีดีพี ธนาคารรัฐพร้อมตรึงดอกเบี้ยให้นานที่สุดน.ส.รัชดา ธนาดิเรก รองโฆษกประจำสำนักนายกรัฐมนตรี เปิดเผยว่า สอดรับนโยบายรัฐบาลที่ต้องการให้ธนาคารของรัฐตรึงอัตราดอกเบี้ยเงินกู้ให้นานที่สุดเท่าที่จะเป็นไปได้ และออกมาตราการที่จะสามารถช่วยเหลือลูกหนี้ที่ยังไม่ฟื้นตัวจากผลกระทบโควิด-19 เพื่อลดผลกระทบแก่ประชาชนและผู้ประกอบการจากการปรับขึ้นดอกเบี้ยนโยบายของคณะกรรมการนโยบายการเงิน (กนง.) จาก 0.25% เป็น 0.75% ต่อปี ขณะนี้ ธนาคารของรัฐหลายแห่ง ได้ออกประกาศในเบื้องต้น ที่จะตรึงอัตราดอกเบี้ยเงินกู้ให้นานที่สุด คาดว่า จะถึงสิ้นปี2565 ซึ่งจะช่วยส่งเสริมการออม และให้ประชาชนได้มีกำลังซื้อเพิ่มมากขึ้นในช่วงที่กำลังเริ่มกลับมามีกิจกรรมทางเศรษฐกิจในส่วนของ บรรษัทประกันสินเชื่ออุตสาหกรรมขนาดย่อม (บสย.) ซึ่งมีบทบาทการค้ำประกันสินเชื่อ พร้อมเดินหน้าตามนโยบายรัฐ ให้ความช่วยเหลือผู้ประกอบการ SMEs อย่างเต็มที่ทุกด้านเช่นกัน โดยจะขยายมาตรการช่วยเหลือลูกหนี้  “บสย. พร้อมช่วย” ไปจนถึงสิ้นปี 2565 เป็นการปรับปรุงโครงสร้างหนี้  แก้หนี้ยั่งยืน ให้ลูกหนี้สามารถประคองกิจการต่อไปได้ เน้นความยืดหยุ่นการชำระหนี้สำหรับภาพรวมการบริหารหนี้สาธารณะ ซึ่งปฏิเสธไม่ได้ว่าแนวโน้มการเพิ่มขึ้นของอัตราดอกเบี้ยย่อมทำให้ต้นทุนการกู้เงินของรัฐบาลสูงขึ้น แต่ด้วยสำนักงานบริหารหนี้สาธารณะ (สบน.) ที่ผ่านมามีแผนบริหารจัดการความเสี่ยงอยู่แล้ว จึงไม่มีประเด็นที่ต้องกังวล โดยได้ดำเนินการเปลี่ยนการกู้เงินระยะสั้นที่เป็นดอกเบี้ยลอยตัว (Float Rate) มาเป็นอัตราดอกเบี้ยแบบคงที่ (Fix Rate) มากขึ้น คิดเป็นสัดส่วน 82% ส่วนผลกระทบจากอัตราแลกเปลี่ยนนั้นไม่มี เพราะรัฐบาลมีหนี้ต่างประเทศแค่ 1.8% และได้ทำการปิดความเสี่ยงไปหมดแล้วขณะที่ ปีงบประมาณ 2566 แผนการบริหารจัดการต้นทุนการกู้เงินของรัฐบาล จะเน้นกู้เงินผ่านการออกพันธบัตรระยะยาว จากปีงบประมาณ 2565 อยู่ที่ 45% ปรับเพิ่มเป็น 48% การออกตั๋วสัญญาใช้เงินจะอยู่เท่าเดิมที่ 25% ขณะที่การออกตั๋วเงินคลังและการกู้เงินระยะสั้นจากตลาด จะลดลงมาอยู่ที่ 14% จากเดิมที่ 18%ทั้งนี้ ภาพรวมหนี้สาธารณะต่อจีดีพี ณ สิ้นเดือน มิ.ย.2565 สบน. รายงานว่า อยู่ที่ 61.06% ซึ่งมีการคาดการณ์เมื่อต้นปีที่ผ่านมาว่า สิ้นปีงบประมาณ 2565 นี้ หนี้สาธารณะต่อจีดีพี จะอยู่ที่ 62.69% แต่ด้วยปัจจุบันมูลค่าจีดีพีเพิ่มขึ้น และมีการปรับปรุงแผนบริหารหนี้สาธารณะทั้งหมด ทำให้คาดว่าภายในสิ้นปีงบประมาณ 2565 สัดส่วนหนี้สาธารณะจะอยู่ที่ 61.3%“การปรับขึ้นดอกเบี้ยนโยบายของกนง. เป้าหมายเพื่อให้ดอกเบี้ยอยู่ในระดับที่เหมาะสมกับการขยายตัวของเศรษฐกิจอย่างมีเสถียรภาพ และสอดคล้องกับสภาวะเงินเฟ้อ ทั้งนี้ รัฐบาลได้ให้ธนาคารของรัฐตรึงอัตราดอกเบี้ยเงินกู้ให้นานที่สุดเท่าที่จะเป็นไปได้ และพิจารณาออกมาตรการดูแลลูกหนี้ที่ยังไม่ฟื้นตัวจากผลกระทบโควิด19 เพื่อลดภาระค่าใช้จ่ายของประชาชนและผู้ประกอบการ ส่วนเรื่องต้นทุนการกู้เงินของรัฐบาลที่คาดว่าจะเพิ่มขึ้นตามมา ยังไม่มีประเด็นที่ต้องกังวล เพราะ สบน.มีการจัดการความเสี่ยงเรื่องการผันผวนของอัตราดอกเบี้ย และแผนการบริหารต้นทุนกู้เงิน ไว้อยู่แล้ว” 
"ธนกร" สวน “ณัฐวุฒิ” ให้โทษตัวเอง “ยิ่งลักษณ์” เป็นนายกฯ ครบ 8 ปีไม่ได้|โฆษกรัฐบาลสวน “ณัฐวุฒิ” ให้โทษตัวเอง “ยิ่งลักษณ์” เป็นนายกฯ ครบ 8 ปีไม่ได้ เพราะก้มหน้าก้มตาดัน กม.สุดซอยนายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่นายณัฐวุฒิ ใสยเกื้อ ผู้อำนวยการครอบครัวเพื่อไทย โพสต์เฟซบุ๊กส่วนตัวว่า การบัญญัติไว้ในรัฐธรรมนูญ ห้ามนายกฯ ดำรงตำแหน่งเกิน 8 ปี แล้วมีนักกฎหมายบางส่วนอ้างว่าช่วงที่พล.อ.ประยุทธ์เป็นนายกฯ จากการรัฐประหาร คือ คนละเรื่องกับนายกฯ ตามรัฐธรรมนูญ 60 เอามานับรวมไม่ได้นั้น ชัดเจนว่าเรื่องนี้ไม่ใช่กฎหมาย แต่เป็นการกดหัว ที่เขียนไว้ใช้กับบางฝ่ายเท่านั้นว่า พอเข้าใจได้ว่า เมื่อรัฐธรรมนูญไม่ได้เป็นประโยชน์ให้กับพรรคพวกตัวเองจึงเป็นธรรมดาที่นายณัฐวุฒิต้องออกมาบอกว่ารัฐธรรมนูญปัจจุบันเขียนไว้เพื่อใช้กับบางฝ่ายเท่านั้น แต่ถ้าลองว่าเป็นประโยชน์กับพรรคพวกตัวเอง ก็คงรีบชี้แจงว่าเป็นรัฐธรรมนูญฉบับประชาธิปไตยสมบูรณ์แบบ เหมือนกับที่เคยออกมานำม็อบแบบไม่สนกฎหมายกดหัวคนส่วนใหญ่ของประเทศให้ยอมรับการละเมิดสถาบัน การทำลายทรัพย์สินราชการและเอกชน ว่าเป็นการแสดงออกอย่างหนึ่งของระบอบประชาธิปไตย ทั้งๆ ที่ประชาชนส่วนใหญ่ของประเทศพูดเป็นเสียงเดียวกันว่า สิ่งที่ทำคือการบ่อนทำลายประชาธิปไตยหรือต้องให้เกิดเหมือนกรณีของกฎหมายนิรโทษแบบสุดซอยขึ้นอีกอย่างนั้นหรือ ถึงจะเรียกว่าประชาธิปไตย ถ้านายณัฐวุฒิบอกว่าคนที่เขียนรัฐธรรมนูญปัจจุบันไม่ใช่นักการเมือง แต่เป็นผู้รับเหมา ตนก็เชื่อว่าในพรรคเพื่อไทยเวลานี้คงเหลือ ส.ส.อยู่น้อยเต็มที่เพราะมีแต่ผู้รับเหมาที่รอรับคำสั่งจากประธานบริษัทเพียงคนเดียวอยู่ทุกวี่วันเช่นกันนายธนกร กล่าวว่า ที่ผ่านมานายกฯ ไม่เคยตอบโต้ทางการเมืองใดๆ มุ่งทำงานเพื่อช่วยประชาชนจากความเดือดร้อนลูกเดียว ส่วนที่บอกว่าถ้าไม่มีรัฐประหาร 2557 น.ส.ยิ่งลักษณ์ ชินวัตร อดีตนายกฯ ก็อาจเป็นนายกฯ 8 ปีได้เช่นกันนั้น ผมคิดว่าไม่น่าจะใช่ ที่น.ส.ยิ่งลักษณ์อยู่ครบ 8 ปีไม่ได้ก็เพราะเชื่อใครคนหนึ่ง ผลักดันกฎหมายสุดซอยจนคนทั้งประเทศรับไม่ได้ต่างหาก ถ้าจะโทษใครสักคน ก็ควรโทษตัวเองน่าจะเหมาะสมที่สุดอย่างไรก็ตาม เรื่องวาระการดำรงตำแหน่งควรปล่อยให้เป็นหน้าที่ของศาลรัฐธรรมนูญวินิจฉัย และหากศาลมีคำตัดสินอย่างไร ก็ขอให้เคารพคำตัดสินด้วย ไม่ใช่ว่าตัดสินไม่ตรงกับที่ตัวเองคาดหวังไว้ก็ตีโพยตีพาย กล่าวโทษศาลรัฐธรรมนูญอีก 
โพล ชี้จุดอ่อน "ลุงตู่" ขี้โมโห คุมอารมณ์ไม่ได้  "อุ๊งอิ๊งค์" ขาดประสบการณ์การเมือง|SUPERโพล ชี้จุดอ่อน”ลุงตู่” ขี้โมโห ขณะที่ “อุ๊งอิ๊ง” ยังอ่อนหัด ส่วนคะแนนนิยมพรรคการเมือง ภท.พุ่งยี้พปชร.สำนักวิจัยซูเปอร์โพล (SUPER POLL) เปิดเผยผลสำรวจความเห็นประชาชน จำนวน 2,025 ตัวอย่าง เรื่อง จุดแข็ง จุดอ่อน คนจะเป็นนายกรัฐมนตรี โดยทำการสำรวจระหว่างวันที่ 9 – 13 สิงหาคม พ.ศ. 2565 ที่ผ่านมาเกี่ยวกับ 3 อันดับ จุดแข็ง – จุดอ่อน คนจะเป็นนายกรัฐมนตรีในการเลือกตั้งครั้งต่อไป พบว่า พล.อ.ประยุทธ์ จันทร์โอชา นายกรัฐมนตรี มีจุดแข็ง จงรักภักดี ร้อยละ 45.1% อดทนแบกภาระวิกฤตประเทศ ร้อยละ 34.8 มีผลงานเปิดประเทศ ฟื้นสัมพันธ์ไทยซาอุดิอาระเบีย ร้อยละ 34.0ในขณะที่จุดอ่อน ไม่คุมอารมณ์ โมโหง่าย ร้อยละ 55.0 อยู่นานมา 8 ปี ร้อยละ 51.5%) และไม่เก่งเรื่องแก้ปัญหาปากท้อง ร้อยละ 48.4เมื่อเทียบกับ น.ส.แพทองธาร ชินวัตร แกนนำพรรคเพื่อไทย มีจุดแข็ง คือ จงรักภักดี ร้อยละ 20.1 คนรุ่นใหม่ ร้อยละ 43.7 บุตรสาวอดีตนายกรัฐมนตรีทักษิณ ชินวัตร ร้อยละ 46.3 ขณะที่จุดอ่อน ขาดประสบการณ์การเมือง ร้อยละ 42.8 ยังไม่มีผลงาน ร้อยละ 40.0 และน่าห่วงเรื่องการตัดสินใจในภาวะกดดันทางการเมือง ร้อยละ 32.0ส่วนพล.อ.ประวิตร วงษ์สุวรรณ รองนายกรัฐมนตรีและหัวหน้าพรรค พลังประชารัฐ มีจุดแข็ง จงรักภักดี ร้อยละ 29.3 มีเครือข่ายกว้างขวางทุกวงการจัดการอิทธิพลได้ ร้อยละ 39.2 มีผลงานแก้ค้ามนุษย์ แจกที่ทำกิน จัดการน้ำ แก้ภัยแล้ง ร้อยละ 30.9 ขณะที่จุดอ่อน อายุมาก ร้อยละ 62.7 ไม่มีเวลาลงพื้นที่ ร้อยละ 36.0 และการสื่อสารประชาสัมพันธ์ ร้อยละ 34.9ขณะที่นายพิธา ลิ้มเจริญรัตน์ หัวหน้าพรรคก้าวไกล มีจุดแข็ง จงรักภักดี เพียงร้อยละ 16.1 คนรุ่นใหม่ ร้อยละ 41.4 พูดจาเก่ง ร้อยละ 36.1 ส่วนจุดอ่อน คือ ยังไม่มีผลงาน ร้อยละ 35.9 ขาดบารมีทางการเมือง ร้อยละ 36.4 และยังมีช่องว่างเข้าไม่ถึงชาวบ้าน ร้อยละ 35.8ด้านนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขและหัวหน้าพรรค ภูมิใจไทย มีจุดแข็ง จงรักภักดี ร้อยละ 41.3 แก้วิกฤตโควิดต่างชาติยกย่อง ดูแลผู้ป่วยดีขึ้น ร้อยละ 45.9 และมีความสามารถทำธุรกิจสำเร็จมั่นคง ร้อยละ 40.7 ในขณะที่จุดอ่อน คือ ยังขาดคนช่วยงานที่เข้าถึงพื้นที่ ร้อยละ 49.8 ไม่โปรโมตตัวเอง ร้อยละ 37.2 และพูดไม่เก่ง ร้อยละ 30.8เมื่อถามถึงจุดแข็งของนายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์และหัวหน้าพรรคประชาธิปัตย์ พบว่า จงรักภักดี ร้อยละ 34.7 มีประสบการณ์การเมือง ร้อยละ 43.9 และนายชวน หลีกภัย สนับสนุน ร้อยละ 41.4 ในขณะที่จุดอ่อน แก้ขัดแย้งในพรรคไม่ได้ คนเก่งลาออก ร้อยละ 56.8 ไม่โดดเด่น ร้อยละ 35.4 และไม่เห็นผลงาน ร้อยละ 30.9อย่างไรก็ตาม ที่น่าพิจารณา คือ เมื่อเปรียบเทียบผลสำรวจครั้งที่ 1 กับ ครั้งที่ 2 เรื่องพรรคการเมืองที่ประชาชนตั้งใจจะเลือกถ้าวันนี้เป็นวันเลือกตั้ง พบการเปลี่ยนแปลง 5 อันดับแรกของพรรคการเมืองในใจประชาชน คือ อันดับ 1 พรรคเพื่อไทย ครั้งแรกได้ร้อยละ 26.9 แต่ครั้งที่สองลดลงเล็กน้อยมาอยู่ที่ร้อยละ 25.1อันดับ 2 พรรคภูมิใจไทย เพิ่มขึ้นจากร้อยละ14.2 ในครั้งแรก มาอยู่ที่ร้อยละ 20.0 ในครั้งที่สอง อันดับ 3 ได้แก่ พรรคพลังประชารัฐ ได้ร้อยละ 22.3 ในครั้งแรก แต่ตกลงมาอยู่ที่ร้อยละ 15.0 ในครั้งที่สอง อันดับ 4 พรรคประชาธิปัตย์ ได้ร้อยละ 6.8 ในครั้งแรกมาอยู่ที่ร้อยละ 10.8 ในครั้งที่สอง และอันดับ 5 พรรคก้าวไกล ได้ร้อยละ 6.9 ในครั้งแรก และเพิ่มขึ้นเป็นร้อยละ 8.8 ในครั้งที่สอง 
สภาล่ม! สูตรหาร 500 ไม่ได้ไปต่อ พิจารณาไม่ทันเส้นตาย 180 วัน|การประชุมรัฐสภาเมื่อวันจันทร์ (15 ส.ค.) เกี่ยวกับร่างพระราชบัญญัติประกอบรัฐธรรมนูญ (พ.ร.ป.) ว่าด้วยเลือกตั้งสมาชิกสภาผู้แทนราษฎร (ส.ส.) เพื่อใช้ในการเลือกตั้งสมัยหน้า มีจำนวนสมาชิกรัฐสภาแสดงตัวไม่ถึงครึ่ง ทำให้ประธานรัฐสภาต้องปิดการประชุมหลังเริ่มได้เพียง 20 นาทีนายชวน หลีกภัย ประธานสภาผู้แทนราษฎร กล่าวก่อนการพิจารณามาตรา 24/1 ของร่างกฎหมายดังกล่าวว่า มีสมาชิกทั้ง ส.ส. และสมาชิกวุฒิสภา (ส.ว.) แสดงตัวเพียง 349 คนเท่านั้น จากสมาชิก 727 คนการพิจารณาร่างกฎหมายนี้เกิดขึ้นหลังจากการแก้ไขรัฐธรรมนูญเมื่อปี 2564 เปลี่ยนจากการใช้บัตรใบเดียวเพื่อเลือกทั้ง ส.ส. เขต และ ส.ส. แบบบัญชีรายชื่อ มาแยกระบบเป็น 2 ใบ โดยที่มี ส.ส.เขตเพิ่มเป็น 400 คน และลด ส.ส.บัญชีรายชื่อเป็น 100 คน การแก้ไขรัฐธรรมนูญนี้ทำให้กฎหมายลูกต้องเปลี่ยนแปลงตามไปด้วย เหตุนี้ทำให้คณะกรรมการการเลือกตั้ง (กกต.) เสนอให้มีการคำนวณ ส.ส. แบบบัญชีรายชื่อด้วยการนำคะแนนทั้งหมดของทุกพรรครวมกันแล้วหาร 100 ตามจำนวน ส.ส. บัญชีรายชื่อ ก็จะตัวเลขออกมาว่าต้องมีกี่คะแนน ถึงจะได้เป็น ส.ส. แบบบัญชีรายชื่อ และแต่ละพรรคจะได้รับจัดสรรกี่คนหลังจากกลั่นกรองร่างกฎหมายดังกล่าวของ กกต. คณะรัฐมนตรีก็เสนอเข้าสู่การพิจารณาของสภาเมื่อกลางเดือน ก.พ. แปลว่าต้องพิจารณาร่างกฎหมายนี้ให้เสร็จภายใน 180 วัน ตามที่รัฐธรรมนูญ 2560 มาตรา 132 กำหนดไว้ที่ผ่านมาสถานการณ์ก็ดูเหมือนราบรื่น แต่หลังจากมีความกังวลว่าพรรคใหญ่ โดยเฉพาะ พรรคเพื่อไทย อาจได้ประโยชน์จากระบบใหม่อย่างมาก ทำให้ฝ่ายที่ต้องการสกัดพรรคเพื่อไทยและพรรคการเมืองขนาดเล็กที่อาจไม่ได้ประโยชน์จากกติกาใหม่แสดงท่าทีไม่เห็นด้วย และเรียกร้องให้เปลี่ยนจากหาร 100 มาเป็นหาร 500 โดยอ้างว่ารัฐธรรมนูญยังกำหนดให้หาเพดานของจำนวน ส.ส. ที่แต่ละพรรคควรจะได้รับหรือ "ส.ส. พึงมี" อยู่ความเห็นที่แตกต่างดังกล่าวทำให้สมาชิกรัฐสภา โดยเฉพาะ ส.ส. ของพรรคเพื่อไทย ที่มองว่าการมาแก้ไขร่างกฎหมายจนไม่ตรงกับหลักการที่เสนอเข้ามานั้นไม่ยุติธรรม ใช้วิธีการทำให้สภาล่ม ซึ่งก็คือการไม่แสดงตัวระหว่างการตรวจสอบองค์ประชุมหรือก่อนการลงคะแนน เพื่อให้องค์ประชุมไม่ครบและประธานในการประชุมต้องสั่งปิดการประชุมในที่สุดดังนั้นเมื่อสภาล่ม และพิจารณาร่างกฎหมายนี้ไม่ทัน ก็จะต้องใช้ร่างแรกที่มีการเสนอเข้ามา ก็คือสูตรหาร 100 ตามที่รัฐธรรมนูญกำหนดไว้ แต่ถ้าระหว่างนี้มีการยื่นให้ศาลรัฐธรรมนูญวินิจฉัย ก็จะต้องรอดูว่าศาลรัฐธรรมนูญจะมีคำวินิจฉัยออกมาอย่างไร
เดินหน้าสูตรหาร 100 หลังสภาล่ม พรรคเล็ก(อาจ)ร่วง|การประชุมร่วมรัฐสภาระหว่าง ส.ส. และส.ว. เพื่อพิจารณาร่างแก้ไขพระราชบัญญัติประกอบรัฐธรรมนูญว่าด้วยการเลือกตั้ง ส.ส. ในวันจันทร์ที่ 15 สิงหาคม 2565 ที่มีกำหนดการประชุม 9.00 น. แต่สามารถเปิดประชุมได้จริงเวลา 10.00 น. และประธานสภาสั่งปิดประชุมภายในเวลา 10.28 น. เนื่องจากมีการแสดงตนก่อนลงมติมาตรา 24/1 (ว่าด้วยการคำนวณหา ส.ส. พึงมีด้วยสูตรหาร 500) เพียงแค่ 353 คน ไม่ครบองค์ประชุมคือเกินครึ่งคือ 364 คนจาก 727 คนผลทางกฎหมายคือทำให้ร่างแก้ไขกฎหมายลูกฉบับนี้ต้องตกไป เนื่องจากพิจารณาไม่ทันกรอบเวลา 180 วัน และต้องกลับไปใช้ร่างกฎหมายลูกที่ ครม. เสนอโดยมีเนื้อหาสำคัญคือคำนวณ ส.ส. บัญชีรายชื่อด้วยการหาร 100ต้องบอกว่าสูตรหาร 100 พรรคใหญ่ที่ได้ ส.ส. เขตเยอะจะได้เปรียบ โดยเฉพาะพรรคเพื่อไทย เขาปักธงแลนด์สไลด์แน่นอน เพราะแม้จะได้ ส.ส. เขตเยอะแค่ไหน ก็ไม่เกี่ยวกับบัตรใบที่สอง (กาเลือกพรรค) ที่จะถูกนำเอาผลคะแนนมาหารด้วย 100 แจกจ่ายเป็นเก้าอี้ ส.ส. บัญชีรายชื่อตามจริงในแต่ละพรรคขณะที่สูตรหาร 500 ตามร่างกฎหมายที่เพิ่งตกไป คือการเอาผลคะแนนของบัตรเลือกตั้งใบที่สองที่เป็นการเลือกพรรคมาคำนวณหา ส.ส. พึงมีทั้งหมดของแต่ละพรรคการเมืองแล้วค่อยหาหักออกจาก ส.ส. เขตที่ได้ ก็จะได้จำนวน ส.ส.บัญชีรายชื่อที่เหลือที่แต่ละพรรคควรจะได้ สูตรนี้คล้ายเป็นกติกาการเลือกตั้งปี 2562 ที่ทำให้เกิดพรรคเล็กและการปัดเศษ ส.ส. บัญชีรายชื่อจำนวนมากอย่างไรก็ตาม รัฐสภาต้องส่งร่างกฎหมายที่ ครม. เสนอไปให้ กกต. พิจารณาภายใน 10 วัน และส่งให้นายกรัฐมนตรีรอไว้ 5 วัน ก่อนที่จะทูลเกล้าฯ เสนอเพื่อลงพระปรมาภิไธยต่อไป ซึ่ง นพ.ระวี มาดฉมาดล หัวหน้าพรรคพลังธรรมใหม่ กรรมาธิการเสียงข้างน้อยที่เสนอสูตรหาร 500 ยืนยันว่าจะยื่นศาลรัฐธรรมนูญให้วินิจฉัยสูตรการคำนวณแบบหาร 100 จากจะขัดหรือแย้งกับรัฐธรรมนูญที่กำหนดให้มีการคำนวณ ส.ส. พึงมีก่อนหรือไม่
สับสนไหม? ในวันที่พรรคการเมืองไทยมีแต่ "รวม" กับ "สร้าง"|หลังรัฐสภาคว่ำสูตรการคำนวณหาร 500 ในกฎหมายลูกว่าด้วยการเลือกตั้ง ส.ส. พรรคเล็กหลายพรรคอาจจะไม่ไปต่อและหันมาร่วมพรรคใหญ่ หรือพรรคการเมืองใหม่เองก็อาจจะต้องใช้งบประมาณและเน้นส่ง ส.ส. เขตมากขึ้นในห้วงเวลาที่ประเทศไทยบอบช้ำกับความขัดแย้งแบ่งแยกฝ่ายมาตั้งแต่ปี 2548 นำมาสู่การรัฐประหารปี 2549 และปี 2557 ประกอบกับภาวะโรคระบาด สงคราม และภาวะเศรษฐกิจถดถอย พรรคการเมืองใหม่ๆ จึงมักจะใช้คำว่า "รวม" "สร้าง" หรือมีทิศทางของพรรคเพื่อฟื้นฟูเศรษฐกิจของประเทศ แต่ชื่อที่คล้ายคลึงกันอาจจะทำให้โหวตเตอร์สับสนได้พรรคการเมืองกลุ่ม "สร้าง" ได้แก่พรรคการเมืองกลุ่ม "รวม" ได้แก่พรรคการเมืองกลุ่ม "เศรษฐกิจ" ได้แก่พรรคโอกาสไทย เน้นการแก้ปัญหาเศรษฐกิจในระดับฐานรากและแรงงาน พร้อมยืนยันอยู่ฝั่งประชาธิปไตยและพรรคกล้า ที่มีหลักการพรรคคือปฏิบัตินิยม และเน้นไปที่การแก้ปัญหาเศรษฐกิจ โดยชู กรณ์ จาติกวณิช อดีต รมว.คลัง เป็นหัวหน้าพรรคและแคนดิเดตนายกฯ และมี อรรถวิชช์ สุวรรณภักดี อดีต ส.ส. กทม. เป็นเลขาธิการพรรค
"มาดามเดียร์ วทันยา" ประกาศลาออกจาก ส.ส. และสมาชิกพรรคพลังประชารัฐ|หลังเมื่อวานนี้ (15 สิงหาคม) ในการประชุมรัฐสภา เพื่อพิจารณาร่างพระราชบัญญัติประกอบรัฐธรรมนูญ (พ.ร.ป.) ว่าด้วยการเลือกตั้งสมาชิกสภาผู้แทนราษฎร (ฉบับที่..) พ.ศ…. (พ.ร.ป.เลือกตั้ง ส.ส.) มีนายชวน หลีกภัย ประธานรัฐสภา ทำหน้าที่เป็นประธานการประชุม ซึ่งเป็นการพิจารณาต่อเนื่องจากวันที่ 10 สิงหาคม เนื่องจากก่อนการลงมติมาตรา 24/1 องค์ประชุมไม่ครบก่อนลงมติ จึงต้องมีการสั่งปิดประชุมล่าสุด มาดามเดียร์ วทันยา วงษ์โอภาสี​ ส.ส.บัญชีรายชื่อ​ พรรคพลังประชารัฐ(พปชร.) ได้โพสต์ข้อความในเฟซบุ๊ก ประกาศข่าวช็อก ตัดสินใจขอลาออกจากตำแหน่งสมาชิกสภาผู้แทนราษฎรและสมาชิกพรรคพลังประชารัฐ โดยให้เหตุผลในโพสต์ ระบุว่าเมื่อสภาที่ควรเป็นที่พึ่งให้ประชาชน กลับเล่นเกมการเมือง ทำลายศรัทธาประชาชน ไม่สามารถตอบสนองเจตนารมณ์ของประชาชนที่ฝากความหวังให้ ส.ส.ปฏิบัติหน้าที่อย่างสุดความสามารถแล้ว ผู้แทนปวงชนก็ไม่อาจหลีกหนีความรับผิดชอบ เดียร์ในฐานะสมาชิกสภาผู้แทนราษฎรขอพิจารณาตนเองตัดสินใจลาออกจากการปฏิบัติหน้าที่และการเป็นสมาชิกพรรคพลังประชารัฐจากวันแรกที่เดียร์ก้าวเข้ามาร่วมทำงานกับพรรคพลังประชารัฐภายใต้อุดมการณ์ที่อยากเห็นประเทศไทยก้าวข้ามความขัดแย้ง ทั้งๆที่ประเทศเรามีต้นทุนที่ดี เป็นแหล่งในการผลิตอาหารของโลก มีภาคการเงินที่เข้มแข็ง เอกชนที่มีความสามารถในการแข่งขันสูง แต่ทว่าในช่วงกว่า 10 ปีที่ผ่านมาเรากลับติดหล่มปัญหาทางการเมืองจากความขัดแย้งภายในประเทศ การพัฒนาประเทศจึงเป็นไปได้ช้าและยากเพราะเหตุจากการขาดเสถียรภาพทางการเมืองของเราเองภายหลังจากที่กฎหมายรัฐธรรมนูญปี 2560 ประกาศใช้ ประเทศไทยกลับเข้าสู่บรรยากาศนับถอยหลังสู่การเลือกตั้ง แม้กฎหมายรัฐธรรมนูญปี 2560 จะมีเนื้อหาบางส่วนที่กลายเป็นข้อถกเถียงสำหรับผู้คนในสังคม กระทั่งหลายคนออกมาวิจารณ์ถึงการเลือกตั้งภายใต้รัฐธรรมนูญฉบับใหม่ว่าไม่เป็นประชาธิปไตย แต่อย่างไรก็ตามข้อเท็จจริงที่เกิดขึ้นในประเทศช่วงเวลานั้นก็คือ “อำนาจสูงสุดกำลังเริ่มต้นนับหนึ่งกลับคืนสู่มือของประชาชนอีกครั้ง” เสียงของประชาชนที่เคยแผ่วเบาลงไปในช่วงเวลาหนึ่งกำลังจะกลับมาดังขึ้น โดยเฉพาะในวันที่ประชาชนจะเป็นผู้ตัดสินใจกากบาทเลือก ส.ส.ที่เข้าไปทำหน้าที่เป็นผู้แทนของตนเอง แม้กติกาจะมีรูปร่างหน้าตาเป็นอย่างไรแต่ “เดียร์ยังคงศรัทธาและเชื่อมั่นในระบอบประชาธิปไตยที่สุดท้ายแล้วจะสามารถคัดกรอง พร้อมทั้งสร้างสมดุลให้เกิดขึ้นได้ในที่สุด” และนั่นจึงเป็นเหตุผลที่เดียร์ตัดสินใจสมัครเป็นสมาชิกพรรคพลังประชารัฐด้วยการลงสมัครเป็น ส.ส.แบบบัญชีรายชื่อในลำดับที่ 19 เพื่อสร้างพรรคทางเลือกใหม่ให้ประชาชน ออกจากวังวนของความขัดแย้งระหว่างพรรคใหญ่ 2 ขั้วเดิมทว่านับตั้งแต่วันแรกของการเปิดประชุมรัฐสภา 22 พฤษภาคม 2562 จนกระทั่งวันนี้ 16 สิงหาคม 2565 ครบรอบการทำงานของสภา 3 ปีเต็มเข้าสู่ปีสุดท้ายตามวาระของรัฐบาล ตลอดช่วงระยะกว่า 3 ปีที่ผ่านมาภายใต้บริบทการเมืองไทยเกิดการเปลี่ยนแปลง การต่อสู้ทางความคิดหลากหลายแง่มุม ไม่ว่าจะเป็นอุดมการณ์ทางการเมือง ทั้งบนถนนและในรัฐสภา ที่สุดท้ายแล้วทุกฝ่ายก็ต่างใช้เวทีรัฐสภาเป็นกลไกสำคัญในการขับเคลื่อนอุดมการณ์ของตน ดังที่เกิดการนำเสนอรัฐธรรมนูญฉบับประชาชนเข้าสู่กระบวนการฝ่ายนิติบัญญัติ การอภิปราย วิพากษ์การทำงานของรัฐบาลทั้งในยามสถานการณ์ฉุกเฉิน และสถานการณ์ปรกติผ่านการทำงานของ ส.ส.ทั้งฝ่ายรัฐบาลและฝ่ายค้าน ไม่ว่าจะเกิดข้อพิพาท ถกเถียงอย่างไร แต่สิ่งหนึ่งที่ดำรงเห็นได้ชัดเจนคือ “การใช้เวทีรัฐสภาเป็นเครื่องมือและที่พึ่งให้แก่ประชาชน”สิ่งที่น่าเศร้าใจก็คือเหตุการณ์การประชุมร่วมของรัฐสภาเมื่อวันที่ 15 สิงหาคมที่ผ่านมาเมื่อวานนี้ ที่ปรากฏให้เห็นชัดว่าการทำหน้าที่ผู้แทนปวงชนของ ส.ส. ที่ถือเป็นหลักพึงกระทำพื้นฐานในฐานะนักการเมืองที่มาจากการเลือกตั้งนั้นไม่สามารถสะท้อนเจตนารมณ์ของประชาชนได้เหมือนเดิม ทั้งนี้เดียร์เคารพในสิทธิ์การตัดสินใจของ ส.ส. ทุกท่าน ไม่ว่าจะหาร 100 หรือ 500 การเห็นต่างย่อมเป็นเรื่องปรกติที่เกิดขึ้นในครรลองระบอบประชาธิปไตย และนั่นก็นับเป็นข้อดีของระบอบประชาธิปไตยที่เปิดโอกาสให้ทุกฝ่ายได้นำเสนอความคิดเพื่อร่วมกันหาสิ่งที่ดีที่สุดให้กับประเทศ แต่ไม่ว่าจะมีความเห็นอย่างไร เดียร์ยังคงยึดมั่นในหลักการทำหน้าที่บนความถูกต้อง โดยการใช้สภาเป็นทางออกเพื่อให้ได้ข้อยุติของปัญหา ตลอดการปฏิบัติงาน 1,168 วัน ในฐานะสมาชิกสภาผู้แทนราษฎร แม้หลายครั้งการทำหน้าที่ ส.ส.ของเดียร์จะมีความเห็นทั้งที่ไปในแนวทางเห็นด้วยและเห็นต่างจากพรรคพลังประชารัฐตามที่ปรากฏเป็นข่าวและไม่เป็นข่าว แต่เดียร์เองก็ยึดมั่นในการทำหน้าที่ในฐานะผู้แทนผ่านกลไกรัฐสภาด้วยการใช้เอกสิทธิ์การลงคะแนนเสียง รวมถึงการอภิปรายเพื่อเสนอแนะข้อคิดเห็นไปยังรัฐบาลผ่านการทำงานในระบบรัฐสภามาโดยตลอด จนทำให้เกิดข้อวิพากษ์วิจารณ์การทำงานต่างๆมากมาย ซึ่งตัวเดียร์ขอน้อมรับทุกความเห็นเพื่อนำไปใช้แก้ไข ปรับปรุงการทำงานของตนเองต่อไป ในส่วนของเหตุการณ์ที่เกิดขึ้นวานนี้ที่ทำให้ประชาชนเกิดข้อกังขาว่ารัฐสภายังคงเป็นที่พึ่งให้แก่ประชาชนได้อยู่หรือไม่? ในฐานะสมาชิกสภาผู้แทนราษฎร จึงไม่อาจปฏิเสธถึงข้อกังขาศรัทธาประชาชนที่มีต่อรัฐสภา ไม่จำเป็นว่าเราต้องเป็นฝ่ายไหนหรือสังกัดพรรคใด เมื่อสภาไม่สามารถตอบสนองเจตนารมณ์ของประชาชนที่ฝากความหวังให้ ส.ส.ปฏิบัติหน้าที่อย่างสุดความสามารถแล้ว ผู้แทนประชาชนก็ไม่อาจหลีกหนีความรับผิดชอบสุดท้ายนี้เดียร์ตัดสินใจขอลาออกจากตำแหน่งสมาชิกสภาผู้แทนราษฎรและสมาชิกพรรคพลังประชารัฐ พร้อมทั้งขอขอบพระคุณพลเอกประวิตร วงษ์สุวรรณ หัวหน้าพรรคและคณะผู้บริหารพรรคที่เปิดโอกาสการทำงานและให้ความเมตตามาโดยตลอด รวมถึงเพื่อนสมาชิก ส.ส.พรรคพลังประชารัฐและในสภาทุกๆคนค่ะ 
เพื่อไทยเปิดตัว 93 ว่าที่ผูู้สมัคร ส.ส. อีสาน เซิ้งม่วนซื่นสนั่นที่ทำการพรรค|พรรคเพื่อไทยเปิดชื่อผู้สมัครสมาชิกสภาผู้แทนราษฎร (ส.ส.) 93 คนจากทั้งหมด 132 เขตเลือกตั้งในภาคตะวันออกเฉียงเหนือเมื่อวันอังคาร (16 ส.ค.) ยกเว้นจังหวัดกาฬสินธุ์ อุดรธานี และบึงกาฬ ที่ยังอยู่ระหว่างการพิจารณาคลิกที่ชื่อจังหวัด กาฬสินธุ์ ขอนแก่น ชัยภูมิ นครพนม นครราชสีมา บึงกาฬ บุรีรัมย์ มหาสารคาม มุกดาหาร ยโสธร ร้อยเอ็ด เลย ศรีสะเกษ สกลนคร สุรินทร์ หนองคาย หนองบัวลำภู อุดรธานี อุบลราชธานี อำนาจเจริญนางสาวแพทองธาร ชินวัตร หัวหน้าครอบครัวเพื่อไทย กล่าวว่า การเปิดตัวว่าที่ผู้สมัคร ส.ส. ในวันนี้มาในบรรยากาศที่ครึกครื้น ซึ่งแสดงถึงความหวังที่พรรคเพื่อไทยจะมาพลิกสถานการณ์วิกฤตปากท้องและเศรษฐกิจให้ประชาชนให้ดีกว่าตลอด 8 ปีนี้"พรรคเพื่อไทยมีความตั้งใจที่จะทำให้ชีวิตความเป็นอยู่ของพี่น้องดีขึ้น ดีกว่าเดิม ดีกว่าวันนี้ที่เป็นอยู่ ดีกว่า 8 ปีที่ผ่านมา ที่พี่น้องมีหนี้มากมายเพิ่มขึ้นในกระเป๋า" นางสาวแพทองธาร กล่าวนายประเสริฐ จันทรรวงทอง เลขาธิการพรรคเพื่อไทย และ ส.ส. จ.นครราชสีมา กล่าวว่า บรรยากาศในวันนี้เป็นภาพที่มีความสนุกสนาน ขณะเดียวกันพรรคเพื่อไทยก็เป็นพรรคการเมืองที่ทำได้จริงตั้งแต่อดีต เช่นกันในอนาคตก็จะมีนโยบายดีๆ ออกมาด้วย และถ้าหากได้รับการเลือกตั้งให้บริการประเทศอีกครั้ง ก็เชื่อว่าจะทำให้ประชาชนอยู่ดีกินดีได้เลขาธิการพรรคเพื่อไทยรายนี้ กล่าวว่า เมื่อวันอาทิตย์ (14 ส.ค.) พรรคเพื่อไทยได้รับความไว้วางใจจากชาวจังหวัดกาฬสินธุ์ ด้วยการที่ผู้สมัครนายกองค์การบริหารส่วนจังหวัด (อบจ.) ของพรรคชนะด้วยคะแนนถล่มทลาย และเชื่อว่าการเลือกตั้งทั่วไปครั้งหน้าก็จะเปิดปรากฏการณ์ "แลนด์สไลด์" ตามความมุ่งหมายของพรรคนายชลน่าน ศรีแก้ว หัวหน้าพรรคเพื่อไทย และ ส.ส. จ.น่าน กล่าวว่า พรรคเพื่อไทยยึดมั่นต่อหลักประชาธิปไตย และยึดมั่นในการทำงานโดยมีประชาชนเป็นศูนย์กลาง เพื่อความกินดีอยู่ดีของประชาชนในปัจจุบัน และโอกาสในการพัฒนาประเทศให้คนรุ่นต่อๆ ไปมีคุณภาพชีวิตที่ดี ซึ่งเป็นแนวทางมาตั้งแต่ยุคพรรคไทยรักไทย"ไทยรักไทยนำเสนอประชาธิปไตยที่พี่น้องกินได้ พี่น้องสัมผัสได้ สิ่งเหล่านั้นยังเป็นแนวทางที่เราใช้ เราจะทำหน้าที่เพื่อพี่น้องประชาชนอยู่ตลอดมา" นายชลน่าน กล่าว
ประยุทธ์โวยสื่อ ค่าไฟขึ้นแค่หลักสตางค์ แต่พาดหัวแรงเกิน ไล่ไปศึกษาอริยสัจ 4|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม วิจารณ์สื่อมวลชนเมื่อวันอังคาร (16 ส.ค.) ว่าพาดหัวข่าวเรื่องการขึ้นค่าไฟฟ้าแรงเกินไป จนประชาชนทั่วไปเข้าใจผิดว่าขึ้นราคาหลายบาท ทั้งที่จริงแล้วขึ้้นเพียงหลักสตางค์ มาอยู่ที่ 5 บาทต่อหน่วย"คือทุกคนต้องเข้าใจอะ ไม่ใช่พาดหัวข่าวขึ้นเป็น 5 บาทแล้ว 4 บาทแล้ว มันขึ้นเป็นสตางค์ เข้าใจมั้ย! เธออย่าไปเขียนอย่างงี้ให้คนมัน ให้คนเขาเข้าใจผิด"นายกรัฐมนตรี กล่าวถึงการขึ้นค่าไฟฟ้าว่าเป็นสิ่งที่หลีกเลี่ยงไม่ได้ไม่ใช่แค่นั้น พล.อ.ประยุทธ์ ยังแนะนำเชิงจิกกัดให้สื่อมวลชนไปทำความเข้าใจถึงสาเหตุที่ต้องขึ้นราคาค่าไฟฟ้า คล้ายกับหลักอริยสัจ 4 ในศาสนาพุทธ ที่ประกอบด้วยทุกข์ สมุทัย นิโรธ มรรค อีกด้วย"แต่ผมก็โอเคล่ะ มันขึ้นน่ะ คือมันต้องขึ้นก็ต้องขึ้น มันขึ้นจากอะไรก็ไปดูสาเหตุ ไปดูสาเหตุแห่งปัญหานะ ไปศึกษาธรรมซะบ้าง ทุกข์ สมุทัย นิโรธ มรรค อะ ไปเรียนซะมั่งนะ ว่ามันเกิดจากอะไร"ที่ผ่านมา ความเข้าใจปัญหาค่าครองชีพและค่าใช้จ่ายด้านสาธารณูปโภคของประชาชนของ พล.อ.ประยุทธ์ ถูกตั้งคำถามว่ามีมากเพียงใด ทั้งยังเคยถูกสมาชิกสภาผู้แทนราษฎร (ส.ส.) จากพรรคฝ่ายค้านอภิปรายในสภาฯ เกี่ยวกับการพักอาศัยในบ้านพักข้าราชการในค่ายทหารแห่งหนึ่ง โดยไม่ต้องจ่ายค่าน้ำค่าไฟเอง แม้เกษียณอายุแล้วก็ตามอย่างไรก็ตาม เมื่อเดือน ธ.ค. 2563 ศาลรัฐธรรมนูญวินิจฉัยว่า การพักอาศัยในบ้านพักข้าราชการในค่ายทหารของ พล.อ.ประยุทธ์ นั้น เป็นไปตามระเบียบของกองทัพบก
ส่องชีวิตแมวดำทำเนียบรัฐบาล #วันยกย่องแมวดำ|เนื่องในวันยกย่องแมวดำ (National Black Cat Appreciation Day) 17 สิงหาคม 2565 ทีมข่าว Sanook พาไปดูความน่ารักของแมวดำประจำทำเนียบรัฐบาล "ไฝ-ฮิตเลอร์-ชาโคล-สีนิล" ที่จะทำให้คุณเปลี่ยนทัศนคติกับแมวดำไปเลยหากจำกันได้ เมื่อวันที่ 26 มีนาคม 2562 หลังเลือกตั้งได้ 2 วัน มีภาพข่าว "แมวดำวิ่งตัดหน้านายกฯ" หลังประชุม คสช. และกำลังฝุ่นตลบเรื่องการจัดตั้งรัฐบาล ทำให้สังคมต่างพากันตีความไปต่างๆ นานา ยิ่งไปกว่านั้นวาทะความเกลียดกลัวแมวดำกลับยิ่งถูกตอกย้ำในสังคมไทย ทั้งที่ความจริงแมวเหล่านี้ก็เป็นเหมือนแมวทั่วๆ ไปหลังจากข่าวแมวดำนิรนาม ทำให้แมวในทำเนียบ ในช่วงรัฐบาล พล.อ.ประยุทธ์ จันทร์โอชา เป็นที่รู้จักมากขึ้น โดยเฉพาะแก็งค์แมวดำ 4 ตัวที่เป็นที่รูจักของคนในทำเนียบรัฐบาล ได้แก่ ฮิตเลอร์, ชาโคล, ไฝ และสีนิลSanook / อรรถชัย หาดอ้านน้องชาโคล"ฮิตเลอร์" เป็นแมวเพศผู้ พันธุ์ไทยผสมสีขาว-ดำ อายุราว 3 ปี เป็นแฟนกับ "ชาโคล" แมวเพศเมีย พันธุ์ไทยผสม สีดำสนิท อายุราว 3 ปี ขณะที่ "ไฝ" เป็นแมวเพศผู้พันธุ์ไทยผสมตัวสีดำ หน้าสีขาว มีจุดสีดำเหมือนไผอยู่บนหน้า และ "สีนิล" แมวพันธุ์ไทยผสมเพศเมีย สีดำสนิท เพื่อนสาวของชาโคลที่มักจะไปไหนมาไหนด้วยกันจนดูเป็นเหมือนฝาแฝดทั้งสี่ตัวเป็นแมวจรที่พลัดหลงเข้ามาหลบฝนหลบแดดอยู่ภายใต้ชายคาอาคารในทำเนียบรัฐบาล แม้ว่าทำเนียบจะห้ามเลี้ยงแมว แต่ด้วยความสงสารนักข่าว เจ้าหน้าที่ และร้านค้าก็ให้อาหาร และสมทบทุนพาไปทำหมันและฉีดวัคซีน พร้อมสอนให้แมวอยู่และกินเป็นที่เป็นทาง เพื่อไม่ให้รบกวนข้าราชการและข้าราชการการเมือง หรือคนที่เข้ามาติดต่อราชการ และไม่สร้างความสกปรกให้สนามที่ราชการในขณะที่ "ไฝ-ฮิตเลอร์" เป็นแมวเก็บเนื้อเก็บตัว "สีนิล" เสียชีวิตเพราะถูกสัตว์ตัวอื่นกัด ส่วน "ชาโคล" กลายเป็นลูกรักในรังนักข่าว หลายคนมักจะแวะเวียนมาถ่ายรูปและเล่นกับชาโคล สร้างความผ่อนคลายให้กับผู้สื่อข่าวเวลาพักผ่อนคลายเครียดจากการทำข่าว หรือในช่วงกลางเดือนและปลายเดือนก็จะให้ชาโคลช่วยจับสลากตัวเลขใบ้หวย ซึ่งชาโคลเองก็ให้ความร่วมมืออย่างเต็มที่นอกจากนี้เหล่าแมวดำในทำเนียบยังทำหน้าที่ควบคุมระบบนิเวศในทำเนียบรัฐบาลที่เต็มไปด้วยแมลง หนู กระรอก ตัวเงินตัวทอง ฯลฯ
ส.ส.ลำปาง จี้ประยุทธ์ออกมาตรการช่วยค่าไฟฟ้า เหตุประชาชนแบกไม่ไหว|นายกิตติกร โล่ห์สุนทร ส.ส.ลำปาง พรรคเพื่อไทย ในฐานะประธานคณะกรรมาธิการ การพลังงานสภาผู้แทนราษฎร เปิดเผยว่า กรณีสำนักงานคณะกรรมการกำกับกิจการพลังงาน ปรับเพิ่มค่าเอฟทีอีก 68.66 สตางค์ต่อหน่วย รวมเป็นค่าเอฟทีทั้งสิ้น 93.43 สตางค์ต่อหน่วย ส่งผลให้อัตราค่าไฟฟ้าเฉลี่ยอยู่ที่ 4.72 บาทต่อหน่วย สาเหตุหลักมาจากการที่ต้องนำเข้าก๊าซธรรมชาติเหลว เพื่อทดแทนก๊าซ ธรรมชาติในอ่าวไทยและพม่า ที่ปริมาณลดลง รวมทั้งราคาพลังงานที่ผันผวน ส่งผลให้ต้นทุนของการผลิตไฟฟ้าปรับเพิ่มสูงขึ้น  ปัจจุบัน รัฐบาลให้การไฟฟ้าฝ่ายผลิต (กฝผ.) แบกรับต้นทุนการผลิตไฟฟ้าที่สูงขึ้น ในขณะเดียวกันรัฐบาลสั่งชะลอการปรับค่าเอฟทีมาหลายปี ส่งผลให้รายได้กฝผ.หายไป 100,000 ล้านบาท ซึ่งเป็นรายได้ที่ยังอยู่ระหว่างการรอเรียกเก็บจากประชาชน จากปัจจัยดังกล่าวทำให้กฝผ.ขาด กระแสเงินสด ดังนั้นกฝผ.หมดทางเลือก จึงจำเป็นต้องขึ้นค่าเอฟที ไม่เช่นนั้นจะกระทบกับรายได้และการบริหารงานของหน่วยงานอย่างแน่นอนนายกิตติกร กล่าวด้วยว่า นอกจากนี้รัฐบาลควรเจรจากับผู้ผลิตไฟฟ้าเอกชน ที่ทำสัญญากับ กฝผ. เพื่อขอลดราคา พร้อมจ่ายที่มีการตกลงกันไว้ แม้โรงไฟฟ้าเอกชนจะผลิตไฟฟ้ายังไม่เต็มจำนวน ควรขอลดกำไรจากที่รัฐต้องจ่าย เรียกว่าล็อกกำไรล่วงหน้า เป็นระยะเวลา 20-30 ปี ดังนั้นรัฐบาลขอแบ่งกำไรจากเอกชนประมาณ 1-2 ปี มาช่วยพี่น้องประชาชน ในช่วงวิกฤตของประเทศ เพราะปัจจุบันกำลังการผลิตไฟฟ้าในประเทศไทยมีมากเกินความจำเป็น"พลเอก ประยุทธ์ จันทร์โอชา นายกรัฐมนตรี ต้องกล้าที่จะทำเพื่อประชาชน อย่าเกรงใจเอกชนเจ้าของโรงไฟฟ้า เพราะผู้ผลิตไฟฟ้าเอกชนเหล่านี้ ไม่ต่างจากเสือนอนกิน อย่าเลือกผลักภาระมาให้ประชาชน แต่ควรต้องเร่งหามาตรการช่วยลดภาระค่าไฟฟ้าที่แพงขึ้นให้กับประชาชน เพราะสภาพเศรษฐกิจและการทำมาหากินของประชาชนลำบากมาก รายได้ลดรายจ่ายเพิ่ม ประกอบกับค่าไฟฟ้าที่สูงขึ้นส่งผลให้หลายครอบครัวประสบปัญหาสูงขึ้น ขอพลเอกประยุทธ์ แสดงความตั้งใจช่วยเหลือประชาชนอย่างเต็มที่มากกว่านี้" นายกิตติกร กล่าว
ทักษิณแนะประยุทธ์วางมือครบ 8 ปี ไปอยู่บ้านดีกว่า เตือนยิ่งยื้อยิ่งเสื่อมศรัทธา|อดีตนายกรัฐมนตรี นายทักษิณ ชินวัตร กล่าวระหว่างการพูดคุยในแอปพลิเคชันคลับเฮาส์ ร่วมกับกลุ่มแคร์ คิด เคลื่อน ไทย เมื่อวันอังคาร (16 ส.ค.) แนะนำให้ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมก้าวลงจากตำแหน่งเมื่อดำรงตำแหน่งนายกรัฐมนตรีครบ 8 ปี ในวันที่ 24 ส.ค. นี้"ผมว่าสิ่งที่ดีที่สุดเพื่อความสงบเรียบร้อยของบ้านเมือง เพื่ออนาคตลูกหลาน ท่าน... 8 ปีท่าน Step down ไปเลย ไม่ต้องไปให้ตีความให้เสียเวลา" อดีตนายกรัฐมนตรี กล่าว"ผมคิดว่าวันนี้ต้องคิดให้ดี คิดให้ดี เพื่อเห็นแก่ทุกฝ่าย ผมว่าท่านนายกฯ ก็กลับไปอยู่บ้านดีกว่า"นายทักษิณ ตั้งข้อสังเกตว่า รัฐธรรมนูญที่เกิดขึ้นหลังจากการรัฐประหารปี 2549 มักมีตนเป็นธงในการร่างเสมอ โดยหวังว่าจะสกัดไม่ให้ตนหรือคนจากฝั่งของตนดำรงตำแหน่งยาวนานถ้าหากได้รับความนิยม ดังนั้นรัฐธรรมนูญ 2560 จึงจำกัดไม่ให้นายกรัฐมนตรีดำรงตำแหน่งเกิน 8 ปี"คือคำว่า 8 ปีเนี่ย เพราะว่าการร่างรัฐธรรมนูญหลังการปฏิวัติเนี่ย ผู้ร่างจะมองเห็นหน้าผมตลอด จะทำยังไงจะกันผมตรงนั้น จะกันผมตรงนี้" อดีตนายกรัฐมนตรี กล่าว"คือสรุปแล้วเนี่ย ไม่อยากให้อยู่นาน เกิดประชาชนนิยมยังไงก็แล้วแต่ 8 ปี มึ_ต้องเลิกนะ วันนี้ 8 ปี ประชาชนไม่นิยมเนี่ย ยังไม่ยอมเลิกเนี่ย มันขัดจริยธรรม ขัดไอ้สามัญสำนักที่บอกว่าต้องการจะกัน 8 ปี ไม่อยากให้คนรากงอก"อดีตนายกรัฐมนตรี กล่าวต่อไปว่า ถ้าหากใครหรือองค์กรใดพยายามยื้อให้ พล.อ.ประยุทธ์ อยู่ในตำแหน่งต่อไป ก็อาจเสื่อมความศรัทธาได้เช่นกัน"ถ้าศาลรัฐธรรมนูญตีความยังไงก็แล้วแต่เนี่ย ให้อยู่ต่อเนี่ย ศาลก็เสื่อม นายกฯ ก็เสื่อม ความน่าเชื่อถือ ความเคารพนับถือมันหมด เพราะฉะนั้นวันนี้เนี่ย ผมว่า 8 ปี มัน Enough is enough (พอคือพอ)" นายทักษิณ กล่าว"แล้วไม่ต้องให้ศาลมันเสียไปด้วยคนหนึ่งนะครับ เพราะฉะนั้นผมว่าโดยหลักการแล้วเนี่ย มันควรจะพอ"อดีตนายกรัฐมนตรีให้ความเห็นว่าท่าทีต้องการอยู่ต่อเกิน 8 ปี ของ พล.อ.ประยุทธ์ นั้นเป็นเพราะความกลัวถูกดำเนินคดีเมื่อหมดอำนาจ ซึ่งตนมองว่าทหารเกษียณอายุรายนี้ดูภายนอกดุดันแต่เป็นคนขี้กลัว"เพราะคุณประยุทธ์ดูท่าท่างเป็นคนดุดันนะ แต่ขี้กลัว ขี้กลัว เป็นคนไม่ใช่นักบู๊นักอะไรหรอก ขี้กลัว"
โฆษกรัฐบาลย้ำ ประยุทธ์ไม่ยุบสภาฯ อะไรทั้งนั้น เดินหน้าทำงานเต็มที่|นายธนกร วังบุญคงชนะ โฆษกประจำสำนักนายกรัฐมนตรี กล่าวเมื่อวันพุธ (17 ส.ค.) ว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม จะไม่ยุบสภาผู้แทนราษฎร และขอเดินหน้าทำอย่างเต็มที่ในช่วงเวลาที่เหลืออยู่โฆษกประจำสำนักนายกรัฐมนตรีกล่าวต่อไปว่า พล.อ.ประยุทธ์ ไม่ได้สนใจกระแสข่าวที่มีการเรียกร้องให้ยุบสภาฯนอกจากนี้ นายธนกร ยังปฏิเสธอีกกระแสข่าว ที่ระบุว่า การที่คณะกรรมการการเลือกตั้ง (กกต.) ออกระเบียบว่าด้วยทรัพยากรของรัฐ เพื่อรองรับการยุบสภาฯ ว่าไม่น่าจะเกี่ยวข้องกัน
"ธนกร" ลาออกโฆษกรัฐบาล เตรียมพร้อมเป็น ส.ส.ป้ายแดง|“ธนกร” ลาออกโฆษกรัฐบาลแล้ว ยุติบทบาท เตรียมไปเป็น ส.ส. ขอขอบคุณสื่อสนับสนุนการทำงานด้วยดีนายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า ได้ยื่นหนังสือลาออกจากตำแหน่งแล้ว เมื่อช่วงเย็นของเมื่อวาน (17 สิงหาคม 2565) ถือเป็นการยุติบทบาทโฆษกประจำสำนักนายกรัฐมนตรีอย่างเป็นทางการทั้งนี้ ได้ขอขอบคุณสื่อมวลชนทุกจากใจจริง ที่ให้การสนับสนุนการทำงานด้วยดียิ่งมาโดยตลอด ความร่วมมือและแรงสนับสนุนของทุกคนเป็นกำลังใจ ทำให้สามารถขับเคลื่อนงานประชาสัมพันธ์ ผลงาน ภารกิจของนายกรัฐมนตรี ตลอดในระยะเวลา 1 ปีที่ผ่านมา ประสบความสำเร็จได้อย่างราบรื่น แม้จากนี้จะต้องเปลี่ยนบทบาทในการทำงานเพื่อรับใช้ประชาชน แต่ก็ยังยินดีและพร้อมประสานกับสื่อมวลชน เพื่อประโยชน์ในการบริหารราชการแผ่นดินของนายกรัฐมนตรีและรัฐบาล เช่นเดิม 
เผยทรัพย์สิน ปลัดคลัง รวย 64 ล้าน เฉพาะเบี้ยประชุมอย่างเดียว 9.8 ล้านบาท|สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เปิดเผยรายการแสดงบัญชีทรัพย์สินและหนี้สินของ นายกฤษฎา จีนะวิจารณะ ปลัดกระทรวงการคลัง กรณียื่นทุก 3 ปีตลอดระยะเวลาการดำรงตำแหน่งเป็นเจ้าหน้าที่รัฐนายกฤษฎา แจ้งสถานะหย่า เมื่อวันที่ 2 ก.พ.2555 โดยมีบุตรที่ชอบโดยกฎหมาย 3 คน ซึ่งบรรลุนิติภาวะหมดแล้วนายกฤษฎา แจ้งต่อ ป.ป.ช.ว่า มีทรัพย์สินทั้งสิ้น 64,379,887 บาท แบ่งเป็นเงินฝาก 45,691,574 บาท เงินลงทุน 8,618,313 บาท ที่ดิน จำนวน 1 แปลง ที่ อ.เมือง จ.แพร่ มูลค่า 2,000,000 บาท โรงเรือนและสิ่งปลูกสร้าง จำนวน 2 หลัง โดยเป็นห้องชุดที่ อ.ปากเกร็ด จ.นนทบุรี และห้องชุดที่ บางซื่อ กทม. มูลค่ารวมกัน 4,890,000 บาท ยานพาหนะ 1 คัน มูลค่า 3,180,000 บาท อย่างไรก็ดี นายกฤษฎาได้แจ้งว่า มีหนี้สิน 374,405 บาท ซึ่งเป็นเงินกู้จากธนาคารและสถาบันการเงินอื่นส่วนรายได้ต่อปี จำนวน 18,426,021 บาท แบ่งเป็นเงินเดือน 1,943,627 บาท เงินประจำตำแหน่ง 252,000 บาท ค่าตอบแทน 252,000 บาท ค่าตอบแทนรถประจำตำแหน่ง 492,000 บาท เบี้ยประชุม 9,807,014 บาท เงินรางวัลกรมศุลกากร 5,679,379 บาทขณะเดียวกัน มีรายจ่ายต่อปี 1,969,240 บาท แบ่งเป็น ค่าผ่อนบ้านที่อยู่อาศัย 174,000 บาท ค่าเบี้ยประกัน 100,000 บาท เงินสะสม กบข 138,240 บาท ค่าอุปโภคบริโภค 600,000 บาท ค่าอุปการะบิดามารดา 30,000 บาท เงินบริจาค 927,000 บาท นอกจากนี้ ยังแจ้งข้อมูลการเสียภาษีเงินได้บุคคลธรรมดาในรอบปีภาษีที่ผ่านมา ในส่วนเงินได้พึงประเมินตามประมวลรัษฎากร 2,951,784 บาท
"ชัชชาติ" ขอบคุณสภากทม. อนุมัติงบ 7.9 หมื่นล้าน ยันจะใช้อย่างคุ้มค่า|ชัชชาติ ขอบคุณสภากทม. หลังเห็นชอบงบประมาณปี 66 วงเงิน 7.9 หมื่นล้านบาทวันนี้ (18 ส.ค. 65) นายวิรัตน์ มีนชัยนันท์ ประธานสภากรุงเทพมหานคร เป็นประธานการประชุมสภากรุงเทพมหานคร เป็นประธานในการประชุมวิสามัญ สมัยที่สอง(ครั้งที่ 1) ประจำปี 2565 โดยมี นายชัชชาติ สิทธิพันธุ์ ผู้ว่าราชการกรุงเทพมหานคร คณะผู้บริหาร สมาชิกสภากรุงเทพมหานคร และหน่วยงานที่เกี่ยวข้อง ร่วมประชุม สภากรุงเทพมหานคร มีมติเห็นชอบร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณ พ.ศ. 2566 เป็นจำนวน 79,719,012,050 ล้านบาท โดยมีคะแนนเห็นชอบ 48 เสียง ไม่เห็นชอบ 0 เสียง งดออกเสียง 0 เสียง ไม่ลงคะแนนเสียง 1 เสียงนายชัชชาติ สิทธิพันธุ์ ผู้ว่าราชการกรุงเทพมหานคร กล่าวว่า ขอขอบคุณประธานสภากรุงเทพมหานคร รองประธานสภากรุงเทพมหานคร และคณะกรรมการวิสามัญฯทุกท่านที่ช่วยกันพิจารณาร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณพ.ศ. 2566 ให้ผ่านวาระ 3 ฝ่ายบริหารจะรับข้อสังเกตไปพิจารณาปฏิบัติ ให้การใช้งบประมาณเป็นไปด้วยความรอบคอบ มีประสิทธิภาพ โดยเอาประชาชนเป็นที่ตั้ง
ศาลสั่งจำคุก 860 ปี! เสี่ยวิชัย อดีตผู้บริหารกฤษดามหานคร ชดใช้อีก 8 พันล้าน|ศาลคดีทุจริต สั่งจำคุก เสี่ยวิชัย 860 ปี ลูกชายกับพวกโดน 38-416 ปี คดีฟอกเงิน ที่ได้มาจากการปล่อยสินเชื่อแบงก์กรุงไทย-กฤษดามหานคร ร่วมกันชดใช้หนี้กว่า 8 พันล้านศาลอาญาคดีทุจริตและประพฤติมิชอบกลาง ถ.เลียบทางรถไฟ ย่านตลิ่งชัน ศาลนัดฟังคำพิพากษาคดีร่วมกันฟอกเงิน หมายเลขดำอท.214/2561 ที่พนักงานอัยการฝ่ายคดีพิเศษ 4 เป็นโจทก์ยื่นฟ้อง นายวิชัย กฤษดาธานนท์ อายุ 83 ปี อดีตผู้บริหารกฤษดามหานคร ที่ 1, นายรัชฎา กฤษดาธานนท์ อายุ 56 ปี บุตรชายของ นายวิชัย อดีตกรรมการผู้มีอำนาจบริษัท โบนัส บอร์น จำกัด ที่ 2,นายบัญชา ยินดี อายุ 63 ปี อดีตกรรมการผู้มีอำนาจบริษัท อาร์เค โปรเฟสชั่นนัล จำกัด และ บริษัท โกลเด้น เทคโนโลยี่ อินดัสเทรียล พาร์ค จำกัด ซึ่งเป็นบริษัทในเครือของ บมจ.กฤษดามหานคร ที่ 3, น.ส.เพชรรัตน์ เทพสัมฤทธิ์พร อายุ 51 ปี อดีตเลขานุการของนายรัชฎา ที่ 4,นายปภพ สโรมา อายุ 69 ปี ผู้มีชื่อเป็นกรรมการใน 3 บริษัท ประกอบด้วย บจก.อาร์เคฯ, บจก.โกลเด้นฯ, บริษัท แกรนด์ คอมพิวเตอร์ แอนด์ คอมมูนิเคชั่น จำกัด และ นายธีรโชติ พรมคุณ อายุ 58 ปี พนักงานของ บมจ.กฤษดามหานคร ที่ 6 ร่วมกันเป็นจำเลยที่ 1-6 ในความผิดฐานร่วมกันฟอกเงิน ตาม พ.ร.บ.ป้องกันและปราบปรามการฟอกเงิน พ.ศ.2547 มาตรา 4, 5, 9, 60 ประกอบประมวลกฎหมายอาญา มาตรา 83 และ 91โดยอัยการโจทก์ระบุฟ้องพฤติการณ์ความผิดจำเลยทั้งหมด สรุปว่า เมื่อระหว่างวันที่ 11 ก.ย.2546-ธ.ค.2547 หลังจากที่มีการพิจารณาอนุมัติสินเชื่อของ ธนาคารกรุงไทยฯ ผู้เสียหายให้กับ บมจ.กฤษดามหานคร และบริษัทในเครือโดยมิชอบแล้ว จำเลยทั้ง 6 คน กับพวกอีกหลายคนสมคบกันฟอกเงินที่ได้รับการอนุมัติสินเชื่อโดยมิชอบ จำนวน 10,400,000,000 บาทโดยมีการนำบริษัทนิติบุคคลที่จำเลยที่ 1-3 มีอำนาจกระทำการแทน มาใช้ในการโอนและรับโอนเงิน โดย น.ส.เพชรรัตน์ จำเลยที่ 4 เลขานุการ ของนายรัชฎา จำเลยที่ 2 ได้ทำหน้าที่จัดหาบัญชีธนาคารพาณิชย์ และบัญชีซื้อขายของบุคคลอื่น เพื่อให้จำเลยที่ 1 กับพวกนำเงินที่ได้จากการกระทำผิดไปใช้ซื้อขายหลักทรัพย์ในตลาดหลักทรัพย์แห่งประเทศไทย (ตลท.) โดยมี นายปภพ จำเลยที่ 5 เป็นผู้ลงลายมือชื่อสั่งจ่ายเช็คจากบัญชีธนาคารของ บจก.โกลเด้นฯ ที่รับโอนเงินจากการกระทำผิดไปเข้าบัญชี บจก.แกรนด์ คอมพิวเตอร์ฯ แล้วนำมาชำระหนี้ค่าซื้อหุ้นแปลงสภาพ บมจ.กฤษดามหานครขณะที่ นายธีรโชติ จำเลยที่ 6 ซึ่งเป็นพนักงานขับรถประจำตัวนายวิชัย อดีตผู้บริหาร บมจ.กฤษดามหานคร ได้ทำหน้าที่เปิดบัญชีธนาคารพาณิชย์เพื่อให้นายวิชัย จำเลยที่ 1 โอนเงินที่ได้มาจากการกระทำความผิดแล้วทำหน้าที่นำเช็คของธนาคาร ที่จำเลยที่ 1 สั่งจ่ายไปเบิกถอนเป็นเงินสด ตามคำสั่งของนายวิชัย จำเลยที่ 1ขณะที่เมื่อ บจก.อาร์เคฯ และ บจก.โกลเด้นฯ ได้รับการอนุมัติสินเชื่อจาก ธนาคาร กรุงไทย แล้วก็ไม่ได้นำไปปรับโครงสร้างหนี้และจัดซื้อที่ดินเพิ่มเติม ตามเหตุผลการขอสินเชื่อ แต่นายบัญชา จำเลยที่ 3 อดีตกก.บริษัททั้งสอง กลับร่วมกับพวกนำเงินนั้นไปออกเช็คแล้วฝากเข้าบัญชีบุคคลต่าง ๆ ก่อนจะเบิกถอนเงินสดไปซื้อขายหุ้นและที่ดิน โดยไม่ได้เกี่ยวข้องกับการปรับโครงสร้างหนี้ ซึ่งเป็นการกระทำเพื่อประโยชน์ส่วนตัวของจำเลยทั้งหกกับพวก และไม่เป็นไปตามวัตถุประสงค์ที่ยื่นขอกู้ไว้นอกจากนี้ ระหว่างนั้นพวกจำเลยยังร่วมกันออกเช็คในนามบริษัทนิติบุคคลที่เกี่ยวข้องเข้าบัญชีธนาคารของพวกจำเลยอีกหลายครั้ง ซึ่งการกระทำของจำเลยที่ 6 กับพวกดังกล่าวเป็นการโอน รับโอนหรือเปลี่ยนสภาพทรัพย์สินที่เกี่ยวกับการกระทำความผิดหรือเพื่อซุกซ่อน ปกปิดแหล่งที่มาของทรัพย์สินนั้น หรือเพื่อช่วยเหลือผู้อื่นมิให้ต้องรับโทษหรือรับโทษน้อยลง ในความผิดมูลฐาน หรือกระทำการเพื่อปกปิด อำพรางการได้มา การโอนซึ่งทรัพย์สินที่เกี่ยวกับการกระทำความผิด อันเป็นการสมคบกันฟอกเงิน รวมทั้งสิ้น 141 กรรมท้ายฟ้องอัยการโจทก์ขอให้ศาลพิพากษาลงโทษจำเลยตามความผิด และนับโทษ นายวิชัย นายรัชฎา และ นายบัญชา จำเลยที่ 1-3 คดีนี้ต่อจากโทษในคดีที่ศาลฎีกาแผนกคดีอาญาของผู้ดำรงตำแหน่งทางการเมืองมีคำพิพากษาให้จำคุกทั้งสามไว้คนละ 12 ปี คดีทุจริตปล่อยสินเชื่อระหว่างของ ธนาคารกรุงไทย จำกัด (มหาชน) กับ กฤษดามหานครที่ศาลฎีกา ฯ พิพากษาจำคุกไว้คนละ 12 ปีด้วย จำเลยทั้งหกให้การปฏิเสธ ต่อสู้คดีศาลพิเคราะห์พยานหลักฐานแล้วเห็นว่า จำเลยทั้งหกกระทำผิดตาม พ.ร.บ.ฟอกเงิน ม.5, 9, และ 60 ป.อาญา ม.83 เป็นความผิดหลายกรรม ให้เรียงกระทงลงโทษทุกกรรม ตาม ม.91 พิพากษาลงโทษจำคุกจำเลยที่ 1 กระทำความผิด 133 กรรม รวมโทษจำคุกเป็นเวลา 860 ปี, จำเลยที่ 2 ทำผิด 28 กรรม รวมจำคุก 118 ปี, จำเลนที่ 3 ทำผิด 52 กรรม รวมจำคุก 416 ปี, จำเลยที่ 4 จำคุก 38 ปี, จำเลยที่ 5 ทำผิด 25 กรรม รวมจำคุก 235 ปี และ จำเลยที่ 6 ทำผิด 39 กรรม รวมจำคุก 262 ปี แต่ตามกฎหมายเมื่อรวมโทษจำคุกแล้ว ให้ลงโทษจำคุกได้ไม่เกิน 20 ปี พิพากษาจำคุกจำเลยทั้งหก คนละ 20 ปี
ประชุมสภา พิจารณา พรบ.งบฯ วันที่ 4 วุ่นเล็กน้อย-หวิดล่ม|ประชุมสภา พิจารณา พรบ.งบฯ วันที่ 4 ค่อนข้างวุ่นวาย ส่อล่มองค์ประชุมไม่ครบ ก่อนลงมติ ผ่านมาตรา 24 เข้าสู่ มาตรา 25 กระทรวงสาธารณสุขการประชุมสภาผู้แทนราษฎร เพื่อพิจารณาร่างพระราชบัญญัติ งบประมาณรายจ่ายประจำปีงบประมาณ พ.ศ. 2566 วงเงินกว่า 3 ล้าน 1 แสนล้านบาท วาระ 2 ต่อเนื่อง เป็นวันที่ 4ซึ่งเริ่มการประชุมต่อเมื่อเวลา 10.00 น. หลังจากที่ประธานในที่ประชุมเมื่อช่วงดึก 01.55 น. ซึ่งที่ประชุมยังคงค้างการพิจารณามาตราใน 24 กระทรวงศึกษาธิการ และหน่วยงานในกำกับ ซึ่งมีการขอปรับลด จำนวน 737 ล้านบาท จากจำนวน 1 แสน 2 พันล้านที่ก่อนหน้านี้ ส.ส.และ กรรมาธิการ จากทั้งพรรคฝ่ายรัฐบาล และพรรคฝ่ายค้าน ต่างอภิปรายไปในทิศทางเดียวกัน และชี้ให้เห็นว่า กระทรวงศึกษาธิการ ได้รับงบประมาณจำนวนมาก เพราะเป็นกระทรวงที่มีความสำคัญ แต่กลับไม่สามารถแก้ไขปัญหาความเหลื่อมล้ำได้ทั้งยังไม่ทำให้เกิดการพัฒนาระบบการศึกษา หรือเพิ่มศักยภาพของนักเรียนให้เท่าทันการเปลี่ยนแปลง นอกจากนี้ ยังวางระบบทำให้ครูไม่มีเวลาพัฒนาการเรียนการสอน หรือเอาใจใส่นักเรียนเท่าที่ควร งบประมาณจำนวนมากเป็นรายจ่ายประจำให้กับบุคลากรที่มีแต่จะเพิ่มขึ้นทุกปีโดยก่อนลงมติในมาตราที่ 24 นายศุภชัย โพธิ์สุ ทำหน้าที่ประธานในที่ประชุมในวันนี้ เรียกสมาชิกให้เข้าห้องเพื่อแสดงตน และนับองค์ประชุม และแม้สมาชิกค่อนข้างบางตา ประธานในที่ประชุม ยังคงยืนยันว่าจะรอสมาชิก แม้ว่ารอครึ่งวันก็ตาม เพื่อปฏิบัติภารกิจการพิจารณาร่างงบ ประมาณปี 2566 ให้สำเร็จตามระยะเวลาที่กำหนดไว้ ซึ่งได้มีการเสนอในที่ประชุมว่า หากยังรอสมาชิก เกรงว่าจะยืดเยื้อ จึงให้วิปของแต่ละฝ่ายหารือร่วมกันค่ะจากนั้นสมาชิกหลายท่าน ขอให้มีการพักการประชุม เพื่อรอองค์ประชุมให้ครบ เพื่อไม่ให้เป็นการเสียเวลา และอยากให้เห็นใจสมาชิกเนื่องจากเลิกประชุมดึก ทำให้หลายคนต้องสละเวลาในช่วงวันหยุด บางท่านต้องทิ้งตั๋วเครื่องบิน จึงอยากให้เห็นใจ แต่ประธานยังคงยืนยันว่า จะรอสมาชิก เพื่อให้ดำเนินการประชุมต่อไปค่ะอย่างไรก็ตาม? บรรยากาศการประชุมในวันนี้ ค่อนข้างวุ่นวายเล็กน้อย ก่อนจะลงมติในมาตรา 24 ได้ในเวลาประมาณ 11.00 โดย ก่อนเข้าสู่การพิจารณาในมาตรา ที่ 25 งบประมาณของกระทรวงสาธารณสุข
“อนุทิน” มั่นใจภูมิใจไทยกระแสดี  ให้คำมั่น หากเป็นรัฐบาล จะยกระดับการท่องเที่ยว|“อนุทิน” มั่นใจ ภูมิใจไทยกระแสดี พื้นที่เชียงราย ให้คำมั่น หากได้เป็นรัฐบาล จะยกระดับการท่องเที่ยวทั้งภูมิภาค พร้อมชูนโยบายพักหนี้ประชาชน 3 ปีนายอนุทิน ชาญวีรกูล รองนายกรัฐมนตรี และรัฐมนตรี ได้เดินทางมาให้กำลังใจ อสม. ในการปฏิบัติหน้าที่ควบคุมโรคระบาด และเป็นส่วนสำคัญในการดูแลระบบสาธารณสุขไทย ที่โรงยิมเนเซียม สนามกีฬากลางจังหวัดเชียงราย ทั้งนี้ ภายหลังเสร็จกิจกรรม นายอนุทิน ได้พบกับ นายเอกภพ เพียรวิเศษ และนายพีรเดช คำสมุทร ซึ่งในรอบหน้า จะเป็นผู้สมัครของพรรค ทั้ง 2 คน ได้ถ่ายทอดปัญหา และความต้องการของชาวบ้านได้รับทราบการได้มาเจอประชาชนในวันนี้ พบว่า พรรคภูมิใจไทย เป็นที่นิยมมากขึ้น ต้องขอบคุณการทำพื้นที่ของสมาชิกพรรค กับพี่น้องจังหวัดเชียงราย ตนยกให้เป็นราชสีห์ ส่วนตนเป็นหนูตัวหนึ่ง ที่พร้อมเข้ามาช่วยเหลือท่าน เพียงแต่ขอโอกาสจากท่าน มีเรื่องติดใจ เพราะเมื่อไปที่เชียงแสน มองไปฝั่งตรงข้ามมองเห็นความเจริญ ส่วนหนึ่ง เพราะเขามีคาสิโน ก็ต้องคิดแล้วว่า บางเรื่องเราต้องทำให้เกิด แต่ต้องควบคุม โดยมีจุดประสงค์ คือให้พี่น้องประชาชน มีชีวิตที่ดีขึ้น พื้นที่มีเงินเข้ามามากขึ้นการเจอพี่น้อง อสม.ในวันนี้ ได้ชื่นชมการทำงาน และคิดว่า การที่ได้เงินประจำ 1,000 บาทต่อเดือน และได้เพิ่มช่วงโควิด-19 อีก 500 ไม่พอกับความทุ่มเทเสียสละ มองว่าควรจะได้สัก 2,000 บาทต่อเดือนไปเลย เพราะ อสม. ก็ช่วยให้คนไทยมีสุขภาพดีขึ้น เข้าโรงพยาบาลน้อยลง งบตรงนั้น น่าจะเอามาตอบแทนการทำงานหนักของ อสม. ที่มั่นใจว่า อนาคต ต้องเจองานหนักแน่ เพราะท่านได้ชื่อว่าเป็นหมอคนแรกแล้วความรับผิดชอบท่านต้องเพิ่มขึ้น อีกเรื่องคือ ตนเห็นประชาชนลำบากมามากกับช่วงโควิด-19 มีการกู้หนี้ยืมสิน จากการทำธุรกิจมาก่อน สิ่งที่ลูกหนี้ต้องการ คือเวลา เราต้องให้เวลาในหาเงินมาจ่ายหนี้ประชาชนก็เช่นกัน พรรคภูมิใจไทย มีนโยบายพักหนี้ 3 ปี เฉพาะผู้ที่เป็นหนี้ไม่เกิน 1 ล้านบาท ที่สื่อสารไปนั้น ทำได้แน่นอน โดยเฉพาะเมื่อภูมิใจไทย ได้เป็นรัฐบาล ได้ทำงาน บางเรื่อง ทำ โดยที่ไม่เคยต้องพูดก็มีเช่น เรื่องนโยบายฟอกไตฟรี 30 บาทรักษาทุกที่เป็นต้น ขณะเดียวกัน จังหวัดในภาคเหนือ มีความสวยงามมาก เป็นแหล่งท่องเที่ยวระดับโลก แต่ที่ผ่านมา เหมือนเจอทางตัน เพราะต่างคน ก็ต่างทำ มันไม่มีใครมาบูรณาการช่วยกันมันถึงเวลาที่ต้องยกระดับด้านการท่องเที่ยว มองว่าต้องมีกองทุน ให้แต่ละจังหวัดนำกลับไปพัฒนาสถานที่ท่องเที่ยว และระบบสาธารณูปโภค อาจจะ 300 ล้านบาท ถึง 500 ล้านบาท แต่เชื่อว่า ต่อปี เมื่อแต่ละจังหวัดได้ยกระดับแหล่งท่องเที่ยวตัวเอง จะมีเงินไหลกลับเข้าประเทศ เป็นหลักล้านล้านบาทแน่นอน ชั่วโมงนี้ ต้องเน้นการเอาเงินเข้าประเทศสร้างความสะดวกสบายให้กับประชาชน บางคนมองว่านโยบายของเราคือต้นทุน แต่พรรคภูมิใจไทย มองว่ามันคือโอกาสสำหรับพี่น้องประชาชน ในการพยายามสร้างเม็ดเงินหมุนเวียนในระบบเศรษฐกิจ มันก็คือการย้ายเอาเงิน มาไว้ในกระเป๋าพี่น้องประชาชน เมื่อประชาชนใช้จ่าย รัฐก็ได้ภาษี การกระจายเงินงบประมาณให้ประชาชน มันไม่ใช่ต้นทุนแต่มันคือโอกาสของประเทศ
ลุ้น 8 ปี นายกฯ ประยุทธ์ “สมชัย” ชี้ ศาล รธน.มี 2 แนวทาง|“สมชัย” ชี้ 8 ปีนายกฯ ศาล รธน.มี 2 ทาง มองนายกฯรักษาการ?ต้องใช้บรรทัดฐานเดียวกับ “ยิ่งลักษณ์ ” เชื่อการเคลื่อนไหวภาคประชาชนมีผลต่อการตัดสินใจนายสมชัย ศรีสุทธิยากร อดีตคณะกรรมการการเลือกตั้ง กล่าวถึงกรณีฝ่ายค้านยื่นเรื่อง ขอให้ศาลรัฐธรรมนูญวินิจฉัยวาระการดำรงตำแหน่ง 8 ปี ของ พล.อ.ประยุทธ์ จันทร์โอชา นายกรัฐมนตรีว่า เท่าที่ตนทราบสภาผู้แทนราษฎร จะส่งคำร้องต่อศาลรัฐธรรมนูญเพื่อตีความในวันจันทร์นี้ (22 ส.ค.) ซึ่งต้องรอดูว่าศาลจะรับคำร้องหรือสั่งให้หยุดปฏิบัติหน้าที่หรือไม่ โดยมีความเป็นไปได้ทั้ง 2 อย่าง คือรับและพิจารณา โดยคาดการณ์ว่าจะใช้เวลาพิจารณา 2 สัปดาห์-1 เดือนอีกแนวทางคือรับและสั่งให้ยุติการปฏิบัติหน้าที่ ซึ่งก็เป็นแนวทางที่แตกต่างกันแล้วแต่ศาลจะวินิจฉัย ซึ่งไม่สามารถคาดเดาได้ แต่คาดว่าจะใช้เวลาไม่นานในการพิจารณา เนื่องจากเป็นเพียงการพิจารณาข้อกฎหมาย ซึ่งศาลแต่ละคนสามารถมีความเห็นได้ทันที หากเป็นความเห็นต่างต้องใช้มติเสียงข้างมาก พร้อมมองว่าหากคำวินิจฉัยเป็นคุณต่อนายกรัฐมนตรีคงไม่เป็นปัญหาอะไร สามารถปฏิบัติหน้าที่ต่อไปได้ แต่หากวินิจฉัยว่าครบ 8 ปีในวันที่ 24 สิงหาคม นายกรัฐมนตรีต้องยุติการปฏิบัติหน้าที่ทันทีที่ศาลมีคำวินิจฉัยออกมาทั้งนี้นายสมชัย ยังระบุอีกว่าการรักษาการตำแหน่งนายกรัฐมนตรี พล.อ.ประยุทธ์ จะไม่สามารถรักษาการได้ตามที่นายวิษณุ เครืองงาม รองนายกรัฐมนตรีให้สัมภาษณ์เมื่อวานนี้ เนื่องจากเป็นเรื่องเฉพาะบุคคล พร้อมยกกรณีนางสาวยิ่งลักษณ์ ชินวัตร อดีตนายกรัฐมนตรี ที่ศาลรัฐธรรมนูญมีคำวินิจฉัยให้ยุติการปฏิบัติหน้าที่ซึ่งควรเป็นบรรทัดฐานเดียวกันส่วนนายกรัฐมนตรีควรพิจารณาพักการปฏิบัติหน้าที่ระหว่างรอคำวินิจฉัยหรือไม่ นายสมชัยมองว่า เป็นสิทธิ์ของนายกรัฐมนตรี แต่คงไปกดดันไม่ได้ว่าควรทำอย่างไร แต่หากเห็นว่าอะไรเป็นประโยชน์ต่อบ้านเมือง ก็ควรใช้สิทธิ์ในลักษณะแบบนั้น และหากคิดว่าเป็นข้อขัดแย้งในสังคม มีกระแสกดดันต่อต้าน การอยู่ในตำแหน่งคงไม่เป็นผลดี เนื่องจากไม่สามารถทำให้บ้านเมืองอยู่ในความสุขสงบได้ ทั้งนี้ขึ้นอยู่กับการตัดสินใจว่าจะเป็นแบบใดส่วนกรณีกลุ่มการเมืองเริ่มออกเคลื่อนไหวเพื่อกดดันในประเด็นนี้ จะส่งผลต่อการตัดสินใจของนายกรัฐมนตรีหรือไม่ ก็ขึ้นอยู่กับการพัฒนาของสถานการณ์ ขึ้นอยู่กับการสนับสนุนของประชาชน และจะพัฒนาสถานการณ์ต่อไปอย่างไร หากคนส่วนใหญ่เห็นชอบและมาร่วมชุมนุมจำนวนมากก็อาจเป็นส่วนหนึ่งของการตัดสินใจของนายกรัฐมนตรีได้ แต่หากเป็นเพียงคนกลุ่มเล็กๆก็จะไม่ก่อให้เกิดผลอะไร ทั้งหมดไม่สามารถคาดการณ์ได้ ขึ้นอยู่กับสถานการณ์
สภาฯ ล่มอีก! หลังประชุมอืด ด้านเพื่อไทยจี้แพนกล้องส่องเสียบบัตรแทนกัน|สัญญาณไม่ดี หลังสภาผู้แทนราษฎรพิจารณาร่าง พ.ร.บ. งบประมาณรายจ่ายประจำปี 2566 ในวาระ 2 เป็นเวลา 4 วัน แต่เพิ่งผ่านไปเพียง 28 มาตราจากทั้งหมด 40 มาตรา แม้การลงมติรายมาตราจะเป็นไปด้วยดี ที่ประชุมเห็นด้วยกับร่างแก้ไขของกรรมาธิการเสียงข้างมากทั้งหมด แต่เนื่องจากการเปิดอภิปรายอย่างกว้างขวางทำให้มีผู้สงวนคำแปรญัตติและผู้สงวนความเห็นเข้าชื่ออภิปรายแต่ละมาตราจำนวนมาก และแต่ละคนมีสิทธิอภิปรายได้ถึง 7 นาทีเมื่อวันศุกร์ (19 ส.ค.) ฝ่ายค้านหารือเพื่อที่จะนัดประชุมต่อในวันพุธ (24 ส.ค.) เนื่องจากการประชุมจะไม่แล้วเสร็จตามกรอบเวลาที่ตกลงกันไว้ภายในวันศุกร์ แต่ที่ประชุมก็พยายามที่จะพิจารณาต่อให้ได้มากที่สุดเมื่อถึงเวลา 01.50 น. ของวันเสาร์ (20 ส.ค.) นายสุชาติ ตันเจริญ รองประธานสภาผู้แทนราษฎร คนที่ 1 ที่ทำหน้าที่เป็นประธานการประชุม ได้กดออดเรียกให้สมาชิกเข้าห้องประชุมเพื่อตรวจสอบองค์ประชุม แต่พบว่าระบบการเสียบบัตรแสดงตนมีปัญหา ผ่านไปกว่า 5 นาทีก็ยังแก้ปัญหาไม่ได้ และเริ่มมีความปั่นป่วน เช่น ส.ส. คนหนึ่งเปิดไมค์พูดว่าทำไม ส.ส. ที่เรียกตัวเองว่าอยู่ฝั่งประชาธิปไตย นั่งอยู่ในห้องประชุมแต่ไม่เสียบบัตรแสดงตนสุดท้าย นายสุชาติจึงแจ้งต่อที่ประชุมว่า วันนี้ดึกมากแล้ว จึงขอพักการประชุม ในเวลา 01.57 น. และนัดประชุมใหม่ในวันเดียวกัน (20 ส.ค.) เวลา 10.00 น. และก็มีเสียง ส.ส. อีกคนดังขึ้นมาว่า รอคำนี้มานานแล้ว ขณะที่เวลา 10.00 น. ของวันเสาร์ (20 ส.ค.) ก็มีการเปิดประชุมต่อตามปกติ จนกระทั่งถึงมาตรา 29 งบประมาณรายจ่ายของรัฐวิสาหกิจ ซึ่งทางคณะ กมธ.ได้มีการแก้ไข ปรับลดงบประมาณลงเหลือ 84,707 ล้านบาท จากที่เสนอขอมา 84,777 ล้านบาทส.ส. ส่วนใหญ่ท้วงทิงไปที่การทำงานและการลงทุนโครงการของการประปาส่วนภูมิภาค และขอตัดลดงบประมาณเพิ่ม กระทั่งเวลา 18.30 น. นายสุชาติ กดออดเพื่อส่งสัญญาณให้สมาชิกมาเสียบบัตรแสดงตน เพื่อเช็กองค์ประชุมก่อนลงคะแนนให้ความเห็นชอบหรือไม่เห็นชอบในมาตราดังกล่าว ปรากฎว่าจำนวนสมาชิกในห้องประชุมบางตา ทำให้นายสุชาติกดออดอีกครั้ง และขอให้นายนิโรธ สุนทรเลขา ส.ส.พลังประชารัฐ ในฐานะประธานคณะกรรมการประสานงานพรรคร่วมรัฐบาล (วิปรัฐบาล) ไปตาม ส.ส. ที่อยู่ในห้องรับประทานอาหาร มาแสดงตน แต่ไม่เป็นผล ขณะที่นายพิเชษฐ์ เชื้อเมืองพาน ส.ส.เชียงราย พรรคเพื่อไทย ขอให้ประธานสั่งกล้องแพนเพื่อป้องกันไม่ให้ใครเสียบบัตรแทนกัน ซึ่งประธานที่ประชุมก็เตือนสมาชิกว่าไม่สมควรทำ เพราะเป็นการผิดจริยธรรมและมีตัวอย่างให้เห็นแล้ว อย่างไรก็ตาม ประธานที่ประชุมได้รอเป็นเวลา 8 นาที แต่สมาชิกมาน้อย จึงสั่งปิดประชุมในเวลา 18.38 น. และนัดประชุมสภาฯ อีกครั้ง ในวันอังคาร (23 ส.ค.) เวลา 13.00 น.
นายกฯ ห่วงนักลงทุน ถูกมิจฉาชีพหลอกลวง แนะพิจารณารอบด้านก่อนตัดสินใจ|นายกฯ ห่วงนักลงทุน พิจารณารอบด้านก่อนตัดสินใจลงทุนทุกประเภท เตือนผู้รับงานโฆษณารีวิวสินค้า-บริการเพิ่มความระมัดระวัง อาจตกเป็นผู้มีส่วนร่วมกระทำความผิดน.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม มีความห่วงใยประชาชนที่หาช่องทางการลงทุน และเกิดกรณีการหลอกลวงกันเกิดขึ้นโดยเฉพาะผ่านช่องทางออนไลน์ เช่น กรณีแชร์ออนไลน์ที่มีการหลอกให้นำเงินไปลงทุนในสินทรัพย์ต่างๆ โดยอ้างจะให้ผลตอบแทนสูง มีการบริหารการลงทุนโดยทีมงานผู้เชี่ยวชาญซึ่งการหลอกลวงในลักษณะวงแชร์มีมานานแล้วเพียงแต่เปลี่ยนรูปแบบไป และขณะนี้มาอยู่ในช่องทางออนไลน์ที่เข้าถึงคนจำนวนมาก ทำให้แนวโน้มความเสียหายที่มากขึ้น นายกรัฐมนตรีจึงฝากความห่วงใยถึงประชาชนที่มองหาการลงทุนให้พิจารณาถึงความเสี่ยงจากการลงทุนอย่างรอบด้าน ทำความเข้าใจในลักษณะความเสี่ยง พร้อมหาข้อมูลและพิจารณาอย่างถี่ถ้วนก่อนตัดสินใจ และที่สำคัญอย่าหลงเชื่อคำโฆษณาโดยง่าย โดยเฉพาะการใช้ผู้ที่มีชื่อเสียงมาเป็นพรีเซนเตอร์ เสนอผลตอบแทนสูงเกินกว่าที่ควรจะเป็น น.ส.ไตรศุลี ระบุว่า ในส่วนของผู้รับงานโฆษณาหรือรีวิวสินค้าต่างๆ ไม่ว่าจะเป็นบุคคลมีชื่อเสียงเป็นที่รู้จัก หรือบุคคลทั่วไปขอให้พิจารณาสินค้าและบริการที่มาจ้างว่ามีโอกาสสร้างความเสียหาย หรือส่งผลกระทบต่อสังคมอย่างไรหรือไม่อย่ามองเพียงค่าจ้างในอัตราที่สูงเท่านั้น เพราะไม่เช่นนั้นอาจกลายเป็นผู้ร่วมกระทำผิดในขบวนการฉ้อโกงประชาชนได้ สำหรับกรณีคดี FOREX-3D ที่มีมูลค่าความเสียหายและมีประชาชนถูกหลอกเป็นจำนวนมาก ซึ่งมีดารา นักแสดงเข้าไปมีส่วนเกี่ยวข้อง นายกรัฐมนตรีกำชับให้ดำเนินการสอบสวนหาข้อเท็จจริง ดำเนินการตามกฎหมาย เพื่อไม่ให้เป็นแบบอย่างที่ไม่ถูกต้องทั้งนี้นางสาวไตรศุลี ระบุว่า ขอให้ประชาชนศึกษาข้อมูลให้รอบด้านก่อนตัดสินใจลงทุนไม่ว่าจะรูปแบบหรือช่องทางใด อย่าหลงเชื่อโฆษณาโดยง่าย โดยเฉพาะการลงทุนที่อ้างผลตอบแทนที่สูง ขอให้ลงทุนกับสถาบันการเงินหรือบริษัทที่ถูกต้องตามกฎหมาย มีประวัติที่น่าเชื่อถือเพื่อจะได้ไม่ตกเป็นเหยื่อถูกหลอกลวง 
"ธนกร” วอนทุกฝ่ายรอฟังคำวินิจฉัยศาล รธน. ย้ำ นายกฯ พร้อมน้อมรับคำตัดสิน|“ธนกร” วอนทุกฝ่ายรอฟังคำวินิจฉัยศาล รธน. อย่าก้าวล่วง-ชี้นำ หรือขู่ชุมนุมเคลื่อนไหวกดดัน ย้ำ นายกฯ พร้อมน้อมรับคำตัดสิน เหน็บไม่ทำพฤติกรรมเหมือนอดีตผู้นำบางคนแน่นอน นายธนกร วังบุญคงชนะ อดีตโฆษกประจำสำนักนายกรัฐมนตรี กล่าวถึงกรณีที่พรรคเพื่อไทยยังคงวิพากษ์วิจารณ์เรื่องการดำรงตำแหน่ง 8 ปีของ พล.อ.ประยุทธ์ จันทร์โอชา นายกฯ และรมว.กลาโหมว่า อยากขอให้ทุกฝ่ายอย่าก้าวล่วงอำนาจของศาลรัฐธรรมนูญอย่าออกมาพูดชี้นำเพื่อสร้างความสับสนให้กับประชาชน การทำให้ประชาชนสับสนเพื่อแลกกับการได้มีชื่อออกหน้าสื่อรายวันนั้น ไม่คุ้มเลย มีแต่จะทำให้บ้านเมืองขัดแย้ง วันนี้ประเทศก้าวข้ามความขัดแย้งของคนไทยด้วยกันเองมาไกลขนาดนี้แล้ว อย่าพยายามดึงกลับไปจุดเดิมอีกเลย ทางที่ดี ควรรอฟังคำวินิจฉัยของศาลรัฐธรรมนูญจึงจะเหมาะสมที่สุด ไม่ใช่ออกมาขู่ว่าจะชุมนุม ซึ่งไม่ต่างอะไรกับการเคลื่อนไหวกดดัน ถือว่าไม่เหมาะสมและไม่ถูกต้องอย่างยิ่ง ทั้งนี้ ยืนยันว่า ท่านนายกฯ เป็นชายชาติทหาร พร้อมน้อมรับคำตัดสินของศาล และจะไม่ทำพฤติกรรมเหมือนอดีตนายกฯ บางคน ที่ไม่พอใจคำตัดสินก็หนีไปต่างประเทศ แล้วให้สัมภาษณ์ด้อยค่าคำวินิจฉัยเพื่อเรียกคะแนนสงสารเป็นรายวันอย่างแน่นอนส่วนกรณีที่นายสมชัย ศรีสุทธิยากร ประธานยุทธศาสตร์ขับเคลื่อนนโยบายพรรคเสรีรวมไทย ระบุว่า เชื่อว่าศาลจะใช้เวลาไม่นาน เพราะเรื่องการดำรงตำแหน่ง 8 ปีของนายกฯ เป็นประเด็นทางกฎหมาย ไม่มีประเด็นที่ต้องแสวงหาข้อมูลหลักฐานพยานมาพิสูจน์อะไรอีกแต่หากมีผลออกมาให้ท่านนายกฯ ทำหน้าที่ต่อ เชื่อว่าจะเกิดความวุ่นวายแน่นอนนั้น นายธนกร กล่าวว่า นายสมชัยเป็นถึงอดีต กกต. มีความรู้ทางกฎหมายเป็นอย่างดี ย่อมทราบดีว่าการออกมาพูดว่า หากให้ท่านนายกฯ ทำหน้าที่ต่อเชื่อว่าจะเกิดความวุ่นวายนั้น เท่ากับการก้าวล่วงอำนาจศาล เข้าข่ายชี้นำอย่างชัดเจน ตนไม่อยากเห็นนายสมชัยใช้ความรู้ทางกฎหมายในลักษณะนี้ อะไรที่พูดแล้วคิดว่าตัวเองได้แต้มก็พูดหมด ไม่สนหลักการอะไรทั้งนั้น ทางที่ดี ควรดูนายวิษณุ เครืองาม รองนายกฯที่คนไทยต่างยกให้เป็นกูรูทางกฎหมาย ท่านไม่เคยออกมาชี้นำใดๆ ยกเว้นพวกตะแบงที่ชอบเอาคำสัมภาษณ์ของท่านไปแถว่าเป็นการชี้นำ และท่านก็ไม่เคยออกมาตอบโต้ใดๆ กับคนที่กระแนะกระแหนท่าน เพราะท่านอยู่ในฐานะผู้ใหญ่ที่น่าเคารพ ไม่ใช่ผู้ใหญ่ที่สร้างราคาเพื่อเรียกหาคนให้มาเคารพ ทั้งนี้ เข้าใจว่านายสมชัยวนเวียนไปแล้วหลายพรรค แต่วันนี้ควรเลือกสักทางว่าจะเดินต่อไปในอนาคตแบบไหน จะให้คนเคารพในฐานะนักกฎหมายคนหนึ่ง หรือบ่นเสียดายที่ครั้งหนึ่งเคยให้ความเคารพ
กลุ่มแนวร่วมธรรมศาสตร์ฯ แถลงการณ์ ชี้ "ประยุทธ์" ต้องลาออก เพราะครบวาระ 8 ปี|แนวร่วมธรรมศาสตร์และการชุมนุมพร้อมเครือข่าย เปิดแถลงการณ์บีบประยุทธ์ ลาออกจากตำแหน่งนายกในวันครบวาระ 8 ปี 24 ส.ค.นี้ พร้อมจี้สภา ตัดอำนาจ สว.เลือกนายกวันนี้​ (21 ส.ค.)​ เมื่อเวลา 10.00 น. กลุ่มแนวร่วมธรรมศาสตร์และการชุมนุม​ พร้อมเครือข่าย ได้เดินทางจากบริเวณสนามหลวงมายังอนุสาวรีย์ประชาธิปไตย เพื่ออ่านแถลงการณ์ต่อกรณี พล.อ.ประยุทธ์ จันทร์โอชา นายกรัฐมนตรี​ และรมว.กระทรวงกลาโหม ซึ่งจะมีวาระการดำรงตำแหน่งนายกฯ ครบกำหนด 8 ปี ในวันที่ 24 ส.ค.นี้​ โดยเนื้อหาในแถลงการณ์ ระบุว่าเป็นเวลากว่า 8 ปี ที่รัฐบาลวางกลไกสืบทอดอำนาจผ่านรัฐธรรมนูญ เพื่อให้​ พล.อ.ประยุทธ์ ดำรงตำแหน่งนายกรัฐมนตรีต่อ แต่รัฐธรรมนูญ ปี 2560 บัญญัติถึงวาระการดำรงตำแหน่งนายกรัฐมนตรีไว้ในมาตรา 158 วรรค 4 ว่า นายกรัฐมนตรีจะดํารงตําแหน่งรวมกันแล้วเกินแปดปีมิได้ ไม่ว่าจะเป็นการดํารงตําแหน่ง ติดต่อกันหรือไม่ แต่มิให้นับรวมระยะเวลาในระหว่างที่อยู่ปฏิบัติหน้าที่ต่อไปหลังพ้นจากตําแหน่ง และมาตรา 170 วรรคสอง บัญญัติว่า ความเป็นรัฐมนตรีของนายกรัฐมนตรีสิ้นสุดลงเมื่อครบกำหนดตามมาตรา 158 วรรค 4 ด้วยเมื่อข้อเท็จจริงปรากฎว่า พล.อ.ประยุทธ์ ดำรงตำแหน่งนายกรัฐมนตรี นับตั้งแต่วันที่ 24 สิงหาคม 2557 และรัฐธรรมนูญ ปี 2560 มาตรา 264 บัญญัติว่า ให้คณะรัฐมนตรีที่บริหารราชการแผ่นดินอยู่ในวันก่อนวันประกาศใช้รัฐธรรมนูญนี้ เป็นคณะรัฐมนตรีตามบทบัญญัติแห่งรัฐธรรมนูญนี้ จึงถือว่า ความเป็นรัฐมนตรีของนายกรัฐมนตรีของ พล.อ.ประยุทธ์ ต้องสิ้นสุดลงในวันที่ 24 สิงหาคม 2565 ซึ่งเป็นวันครบกำหนด 8 ปี ในการดำรงตำแหน่งนายกรัฐมนตรี ในกาลนี้ เราราษฎรขอส่งสารไปยังประธานตุลาการศาลรัฐธรรมนูญและตุลาการศาลรัฐธรรมนูญ เพื่อให้ศาลมีคำวินิจฉัยประเด็นการนับระยะเวลาการดำรงตำแหน่ง 8 ปี ของนายกรัฐมนตรี ตามรัฐธรรมนูญ ปี 2560 ให้แล้วเสร็จ ภายในวันที่ 24 สิงหาคม 2565 มิเช่นนั้น ขอให้ศาลรัฐธรรมนูญมีคำสั่งให้ พล.อ.ประยุทธ์ หยุดการปฏิบัติหน้าที่ในตำแหน่งนายกรัฐมนตรีนับตั้งแต่วันที่ 24 สิงหาคม 2565 จนกว่าจะมีคำวินิจฉัยแล้วเสร็จพร้อมกันนี้ ขอให้รัฐสภาเร่งแก้ไขรัฐธรรมนูญปรับลดอำนาจของวุฒิสภา ในมาตรา 272 เพื่อตัดอำนาจวุฒิสภาในการเลือกนายกรัฐมนตรีให้แล้วเสร็จก่อนการเลือกตั้งที่กำลังจะมาถึง โดยกลุ่มราษฎร มีข้อเรียกร้องเฉพาะกาลก่อนการเลือกตั้งดังต่อไปนี้ คือ 1. พล.อ.ประยุทธ์ ต้องลาออกจากการดำรงตำแหน่งนายกรัฐมนตรีทันที 2.หาก พล.อ.ประยุทธ์ ไม่ยอมลงจากอำนาจ ศาลธรรมนูญต้องมีคำวินิจฉัย ให้แล้วเสร็จภายในวันที่ 24 สิงหาคม 2565 และ 3.ให้รัฐสภาแก้ไขรัฐธรรมนูญ มาตรา 272 ตัดอำนาจวุฒิสภาในการเลือกนายกรัฐมนตรีให้เสร็จสมบูรณ์ก่อนการเลือกตั้งที่กำลังจะมาถึง
“จุรินทร์” ปัดตอบ ชู “ประวิตร” เป็นนายกฯ หากเกิดอุบัติเหตุการเมือง ไม่ห่วงปม 8 ปี|“จุรินทร์” ไม่ห่วงปมนายกฯ 8 ปีรอศาล รธน. ชี้ขาด ปัดตอบชู “ประวิตร” ขณะยังไม่ชงแคนดิเดตสู้ ขณะ “นราพัฒน์” มั่นใจได้ สส.ภาคเหนือเพิ่มนายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ในฐานะหัวหน้าพรรคประชาธิปัตย์ กล่าวถึงการเตรียมพร้อมรับมือปม 8 ปี วาระนายกนายกรัฐมนตรีว่า พรรคประชาธิปัตย์ ไม่ได้เตรียมอะไร ทุกอย่างเป็นปกติวันนี้อยู่ในฐานะพรรคร่วมรัฐบาล และพลเอกประยุทธ์ จันทร์โอชา ยังเป็นนายกรัฐมนตรี ซึ่งยังทำงานร่วมกับพรรคร่วมรัฐบาลเป็นไปได้ด้วยดี ดังนั้น จึงไม่มีความกังวลอะไร ทั้งนี้ ต้องรอผลการวินิจฉัยของศาลรัฐธรรมนูญออกมาก่อน เพราะถือว่าเป็นที่สิ้นสุดและผูกพันทุกองค์กร ขณะเดียวกัน นายจุรินทร์ ไม่ขอแสดงความเห็นกระแสข่าว หากเกิดอุบัติเหตุทางการเมืองจะมีการเสนอชื่อพลเอกประวิตร วงษ์สุวรรณ เป็นนายกรัฐมนตรี พร้อมย้ำว่า วันนี้พลเอกประยุทธ์ ยังเป็นนายกรัฐมนตรีอยู่ซึ่งทุกอย่างต้องเป็นไปตามระบบ และพรรคประชาธิปัตย์เข้าร่วมรัฐบาลในเงื่อนไขสนับสนุนพลเอกประยุทธ์เป็นนายกรัฐมนตรี หากเป็นเงื่อนไขอื่น เป็นเรื่องที่ยังไม่เกิดขึ้น จึงไม่อยากจะพูดอะไรไปล่วงหน้านายจุรินทร์ ยังกล่าวถึง การวางตัวผู้สมัครภาคเหนือว่า ขณะนี้คืบหน้าเกือบ 100% แล้ว โดยอดีตผู้สมัคร สส. ยังอยู่กับพรรคประชาธิปัตย์เกือบครบทุกคน และมีผู้สมัครรุ่นใหม่เข้ามาเสริมทัพในหลายเขต รวมถึงจังหวัดเชียงใหม่ ส่วนจะได้ สส. พื้นที่ภาคเหนือเพิ่มขึ้นหรือไม่ ขอให้เป็นหน้าที่ของนายนราพัฒน์ แก้วทอง รองหัวหน้าพรรคเหนือ เป็นผู้ประเมิน ตัวเลขยังไม่นิ่ง ไม่สามารถประเมินได้ แต่ตนก็มีตัวเลขในใจแล้ว ซึ่งต้องมากกว่าเดิม เพราะการเลือกตั้งครั้งที่แล้วได้ สส.ภาคเหนือ แค่ 1 คน เพราะเกิดอุบัติเหตุทางการเมืองด้านนายนราพัฒน์ ให้ความมั่นใจว่า การเลือกตั้งครั้งหน้าจะได้ สส. เพิ่ม เพราะมีการเพิ่มเขต จาก 62 เขต เป็น 71 เขต ซึ่งผู้สมัครมีทั้งคนใหม่และคนเก่า พร้อมยอมรับว่า มีคนจากพรรคการเมืองอื่นมาร่วมงานด้วย
เริ่มแล้ว กลุ่มหลอมรวมประชาชน นับถอยหลัง 8 ปี ขับไล่ "พล.อ.ประยุทธ์"|เริ่มแล้วกิจกรรมกลุ่มหลอมรวมประชาชนวันแรกคึกมวลชนทยอยเริ่มกิจกรรม ขณะที่ฝนตกลงมาอย่างหนักบรรยากาศที่ลานคนเมืองหน้าศาลาว่าการกรุงเทพมหานครวันนี้มีการจัดกิจกรรมของคณะหลอมรวมประชาชน นำโดยนายจตุพร พรหมพันธุ์ ประธานกลุ่มแนวร่วมประชาธิปไตยต่อต้านเผด็จการแห่งชาติ หรือ นปช. และนายนิติธร ล้ำเหลือ หรือ ทนายนกเขา จากกลุ่มประชาชนคนไทยพร้อมคณะ จัดกิจกรรมชุมนุมขับไล่พล.อ.ประยุทธ์ จันทร์โอชา นายกรัฐมนตรี โดยใช้ชื่อกิจกรรมนับถอยหลัง 8 ปี ประยุทธ์ ที่ลานคนเมือง ตั้งแต่วันที่ 21-23 ส.ค.นี้โดยบรรยากาศวันแรกของการจัดกิจกรรมตั้งแต่ช่วงเย็นที่ผ่านมามวลชนทยอยเดินทางเข้าร่วมกิจกรรมอย่างคึกคัก มวลชนส่วนใหญ่ใส่เสื้อยืดสีขาวที่สกรีนข้อความว่าหยุด 8 ปีล้างบางโครตโกง บ้าอำนาจ เป็นทาส ปล้นชาติ ขายแผ่นดินนอกจากนี้ก่อนเริ่มกิจกรรมฝนได้ตกลงมาอย่างหนักทำให้มวลชนต้องนำแผ่นที่รองนั่งมากันฝน ใส่เสื้อกันฝน รวมถึงหาที่หลบฝน และกิจกรรมการเล่นดนตรียังคงดำเนินไป โดยจะมีการแถลงข่าวจากแกนนำในช่วงเวลา 17.00 น.
เปิดทรัพย์สิน "ปารีณา" รวยน้อยลง 49 ล้าน แต่ยังอู้ฟู่ 119 ล้าน พบที่ดิน-วัว ลดลงไปมาก|คณะกรรมการป้องกันและปราบปรามการทุจริตแห่งชาติ (ป.ป.ช.) เปิดบัญชีทรัพย์สินและหนี้สิน น.ส.ปารีณา ไกรคุปต์ เมื่อครั้ง พ้นตำแหน่ง ส.ส.ราชบุรี พรรคพลังประชารัฐ เมื่อวันที่ 25 มี.ค.2564โดย ปารีณา แจ้งว่า มีทรัพย์สินทั้งสิ้น 119,669,910.69 แบ่งเป็น ทรัพย์สินส่วนตัว จำนวน 112,138,610.20บาท และ เป็นทรัพย์สินของบุตรที่ยังไม่บรรลุนิติภาวะ ซึ่งเป็นเงินฝากธนาคาร อีกจำนวน 7,531,300.49 บาท โดยมีหนี้สินทั้งสิ้น 28,429,118.15 บาทสำหรับทรัพย์สินส่วนใหญ่ของ น.ส.ปารีณา ประกอบด้วยนอกจากนี้ยังมีรายการทรัพย์สินอื่น อีกจำนวน 7,700,000 บาท ประกอบด้วย พระสมเด็จบางขุนพรหมพิมพ์เส้นด้าย มูลค่า 2,500,000 บาท, พระสมเด็จนางพญาอกนูนใหญ่ มูลค่า 3,500,000 บาท และ วัว จำนวน 50ตัว มูลค่า 1,700,000 บาทสำหรับการแจ้ง รายการบัญชีทรัพย์สินครั้งนี้ พบว่า น.ส.ปารีณา มีทรัพย์สินลดลง จากเมื่อครั้งเข้ารับตำแหน่งเมื่อปี 62 ถึง 49,996,885.28 บาท และ มีหนี้สินลดลง 1,302,293.74 โดยรายการทรัพย์ที่ลดลง อาทิอย่างไรก็ตาม รายการเงินฝาก ของ น.ส.ปารีณา เพิ่มขึ้น 1,534,312 บาท เช่นเดียวกับเงินฝาก ของบุตร ที่เพิ่มขึ้น 1,646,103.49 บาท
ชวน หลีกภัย ส่งศาลรัฐธรรมนูญตีความ ปมประยุทธ์เป็นนายกฯ ครบ 8 ปีหรือยัง|นายชวน หลีกภัย ประธานสภาผู้แทนราษฎรเผยเมื่อวันจันทร์ (22 ก.ค.) ว่าจะส่งคำร้องที่สมาชิกสภาผู้แทนราษฎร (ส.ส.) ฝ่ายค้านเข้าชื่อกันต่อไปยังศาลรัฐธรรมนูญ เพื่อให้วินิจฉัยวาระการดำรงตำแหน่งนายกรัฐมนตรีของ พลเอก ประยุทธ์ จันทร์โอชา นั้นครบ 8 ปี เมื่อใดรัฐธรรมนูญ 2560 มาตรา 158 ตอนหนึ่งระบุว่า บุคคลหนึ่งจะนายกรัฐมนตรีจะดำรงตำแหน่งได้ไม่เกิน 8 ปี ไม่ว่าจะเป็นการดำรงตำแหน่งติดต่อกันหรือไม่ก็ตามด้าน พล.อ.ประยุทธ์ นั้นหลังจากรัฐประหารรัฐบาลของอดีตนายกรัฐมนตรี นางสาวยิ่งลักษณ์ ชินวัตร เมื่อวันที่ 22 พ.ค. 2557 ก็แต่งตั้งตัวเองผ่านสภานิติบัญญัติแห่งชาติเป็นนายกรัฐมนตรีตั้งแต่วันที่ 24 ส.ค. ปีเดียวกัน ดังนั้นถ้านับตั้งแต่วันที่ดังกล่าว พล.อ.ประยุทธ์ ก็จะเป็นนายกรัฐมนตรีครบ 8 ปี ในวันที่ 23 ส.ค. 2565 พอดีตามความเข้าใจของผู้คนในวงกว้างอย่างไรก็ตาม ประเด็นนี้ยังเป็นที่ถกเถียงของอีกหลายฝ่ายว่า วาระการดำรงตำแหน่งนายกรัฐมนตรีของ พล.อ.ประยุทธ์ จะเริ่มนับตั้งแต่วันนั้นได้หรือไม่ เพราะเป็นการดำรงตำแหน่งก่อนมีรัฐธรรมนูญ 2560 บ้างก็มองว่าควรเริ่มนับตั้งแต่วันที่ประกาศใช้รัฐธรรมนูญ บ้างก็มองว่าควรนับตั้งแต่วันได้รับการโปรดเกล้าฯ หลังการเลือกตั้งปี 2562ถึงอย่างนั้น ฝ่ายที่มองว่า พล.อ.ประยุทธ์ ควรก้าวลงจากตำแหน่งในวันที่ 23 ส.ค. นี้ ยกมาตรา 264 ของรัฐธรรมนูญ 2560 มาเป็นเหตุผลว่าต้องนับตั้งแต่ก่อนประกาศใช้รัฐธรรมนูญ 2560 เพราะข้อความตอนหนึ่งระบุว่า "ให้คณะรัฐมนตรีที่บริหารราชการแผ่นดินอยู่ในวันก่อนวันประกาศใช้รัฐธรรมนูญนี้ เป็นคณะรัฐมนตรีตามบทบัญญัติแห่งรัฐธรรมนูญนี้" ไม่ใช่แค่นั้น อีกเหตุผลหนึ่งที่มองว่าอาจยืนยันได้นว่าวาระการดำรงตำแหน่งของ พล.อ.ประยุทธ์ ต้องสิ้นสุดลงในสัปดาห์นี้ คือ การที่สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) ยกเว้นไม่ให้ พล.อ.ประยุทธ์ แสดงบัญชีทรัพย์สินหลังการเลือกตั้ง 2562 ว่าเป็นเพราะดำรงตำแหน่งนายกรัฐมนตรีติดต่อกันมาตั้งแต่ปี 2557
ปารีณาขู่ฟ้องสื่อลงข่าวผิด ลั่นโดนพิพากษาเลี้ยงไก่ในที่ ส.ป.ก. ไม่ใช่รุกป่า|นางสาวปารีณา ไกรคุปต์ อดีตสมาชิกสภาผู้แทนราษฎร (ส.ส.) จ.ราชบุรี พรรคพลังประชารัฐ โพสต์ผ่านเฟซบุ๊กเมื่อวันจันทร์ (22 ส.ค.) เรียกร้องให้สื่อมวลชนแก้ไขการเสนอข่าวว่าตนบุกรุกพื้นที่ป่า มิฉะนั้นจะดำเนินคดีทางกฎหมายอดีต ส.ส. รายนี้ อ้างว่า คำพิพากษาของศาลฎีกา ที่ตัดสิทธิ์ทางการเมืองตน 10 ปี และตัดสิทธิ์การลงสมัครับเเลือกตั้งของตนตลอดชีวิตนั้น มีสาเหตุจากการที่ตนฝ่าฝืนหลักจริยธรรมจากการเลี้ยงไก่ในที่ดินที่จัดสรรโดยสำนักงานการปฏิรูปที่ดินเพื่อเกษตรกรรม (ที่ดิน ส.ป.ก.) เท่านั้น ไม่ใช่การรุกพื้นที่ป่า"#ถึงสื่อมวลชน #อีกแล้ว เมื่อวันนี้ สื่อได้นำเสนอทรัพย์สินของปารีณาที่แจ้งต่อ ป.ป.ช. ก็เป็นไปตามนั้น นำเสนอถูกต้อง แต่ทำไมสื่อหลายสำนักลงต่อเรื่องปารีณาเป็น อดีต ส.ส. ที่ทำผิดจริยธรรมร้ายแรงกรณีบุกรุกป่า!!!! ในเมื่อสื่อทุกสำนักเองก็นั่งฟังคำพิพากษาศาลฏีกา ปรากฏ....ไม่มีการบุกรุกป่าแม้แต่ประโยคเดียว แต่เป็นการลงโทษปารีณา กรณีครอบครองทำประโยชน์เลี้ยงไก่ในที่ดิน ส.ป.ก. ที่ปารีณาไม่มีคุณสมบัติในการเข้าไปทำกิน ลงโทษตัดสิทธิ์ทางการเมือง 10 ปี และไม่ให้ดำรงตำแหน่งใดๆ ตลอดชีวิต หรือว่าไม่เข้าใจว่า ส.ป.ก. กับ ป่ามันแตกต่างกันค่ะ รบกวนแก้ไขและนำเสนอให้ถูกต้องด้วย มิฉะนั้น.. ฟ้องค่ะ  #ปารีณาผิดจริยธรรมทำกินในที่ดินสปกโดยไม่มีคุณสมบัติ" นางสาวปารีณา โพสต์
ย้ำเป็นเรื่องซีเรียส! "ชัชชาติ" สั่งตรวจสอบตึกแถวเอียง คาดเกิดจากฐานราก|ชัชชาติ ยอมรับเป็นเรื่องซีเรียสตึกแถวเอียงห่วงความปลอดภัย วสท.เข้าตรวจสอบพรุ่งนี้นายชัชชาติ สิทธิพันธุ์ ผู้ว่าราชการกรุงเทพมหานคร ให้สัมภาษณ์กรณีตึกแถวบริเวณปากซอยสุขุมวิท 101/1 (ซอยปิยะบุตร์ 2) เขตพระโขนง เกิดความทรุดเอียง ว่า ตึกมีการยุบชัดเจน รายละเอียดทางเทคนิคจะต้องเข้าไปตรวจสอบ คือดูจากภายนอกไม่มีรอยร้าว จากที่ดูแบบไว ๆ ส่วนตัวคิดว่าน่าจะเป็นเรื่องเกี่ยวกับฐานราก ซึ่งได้ให้สำนักการโยธาเข้ามาตรวจสอบและประเมิน แล้วก็จะต้องประสานองค์กรกลาง คือ วิศวกรรมสถานแห่งประเทศไทย (วสท.) เข้ามาช่วยดูความมั่นคงแข็งแรงของอาคาร และดูว่ามีความอันตรายอย่างไรด้วยผู้ว่าฯกทม.กล่าวว่า ก็เป็นเรื่องซีเรียส เพราะมีผลกับเรื่องความปลอดภัยทั้งคนด้านนอกและคนภายในอาคาร เบื้องต้นต้องรีบประเมินเรื่องความปลอดภัย ดูว่ายังมีความต่อเนื่องในการทรุดตัวหรือไม่ หรือว่าหยุดทรุดตัวแล้ว เราไม่ค่อยได้มาแถวนี้บ่อย จึงต้องขอขอบคุณผู้แจ้งเหตุที่ทำให้ทราบว่ามีประเด็นนี้ และหากใครที่พบเจอเคสแบบนี้ก็ขอให้แจ้งเข้ามา โดยสามารถแจ้งผ่าน Traffy Fondue เราจะได้ช่วยเข้าไปดูให้ เพราะบางครั้งมันมีรายละเอียดที่เราเข้าไม่ถึงผู้สื่อข่าวรายงานว่า พรุ่งนี้ (23ส.ค.) เวลา 13.00 น. สำนักงานเขตพระโขนง และ นายธเนศ วีระศิริ นายกวิศวกรรมสถานแห่งประเทศไทย ในพระบรมราชูปถัมภ์ หรือ วสท จะเข้าตรวจอาคารตึกแถว 101/1
วางคอนเทนเนอร์-ลวดหนามรอบทำเนียบฯ สกัดม็อบไล่นายกฯ ครบวาระอยู่มา 8 ปี|บรรยากาศหน้าทำเนียบรัฐบาลหลังมีกลุ่มมวลชนประกาศจะเดินทางมาทำกิจกรรมที่ทำเนียบรัฐบาลในช่วงวันที่ 23-24 ส.ค.นี้ กรณีการดำรงตำแหน่งนายกรัฐมนตรี 8 ปี ของพล.อ.ประยุทธ์ จันทร์โอชา นายกรัฐมนตรี บริเวณรอบทำเนียบรัฐบาล มีการเตรียมพร้อมรับการชุมนุม ซึ่งวันนี้มีการประชุมคณะรัฐมนตรีแบบเต็มคณะโดยตั้งแต่เมื่อคืนนี้เจ้าหน้าที่นำรั้วเหล็กพร้อมตู้คอนเทนเนอร์วางบริเวณแยกพาณิชยการ บนสะพานชมัยมรุเชฐ ถนนพิษณุโลก โดยปิดการจราจรตั้งแต่แยกพาณิชยการจนถึงแยกมิสกวัน ทำให้รถที่มาจากแยกนางเลิ้งต้องเลี้ยวขวาบริเวณแยกพาณิชการไปทางถนนพระราม 5 เท่านั้นส่วนบริเวณถนนพระราม 5 ด้านข้างมหาวิทยาลัยเทคโนโลยีราชมงคลพระนคร หลังจากเมื่อวานนี้มีการวางตู้คอนเทนเนอร์ ได้มีการนำต้นไม้มาวางปิดด้านหน้าพร้อมวางลวดหนามหีบเพลงบนตู้อีกชั้นขณะที่บริเวณสะพานมัฆวานรังสรรค์ ถนนราชดำเนินนอก เจ้าหน้าที่วางตู้คอนเทนเนอร์ พร้อมรั้วเหล็กร้อยด้วยลวดหนามหีบเพลงปิด 2 ช่องทาง ด้านซ้ายและขวาของสะพาน โดยยังเปิดช่องทางหลักตรงกลางให้รถสัญจรได้ตามปกติ 
8 ปี 8 วลีเด็ดของ พล.อ.ประยุทธ์ จันทร์โอชา (มีคลิป)|หลังจากรัฐประหารเมื่อปี 2557 และเข้ารับตำแหน่งเป็นนายกรัฐมนตรีเมื่อวันที่ 24 ส.ค. 2557 พล.อ.ประยุทธ์ จันทร์โอชา อยู่ในตำแหน่งมายาวนานถึง 8 ปี จากวันแรกที่สัญญาผ่านเพลงคืนความสุขว่า "ขอเวลาอีกไม่นาน" หรือจากที่เคยพูดว่าตัวเองเป็นทหาร ไม่ใช่นักการเมืองถึง 9 ครั้ง ก็เริ่มยอมรับว่าตัวเองไม่ใช่ทหาร แต่เป็นนักการเมืองที่เคยเป็นทหาร พร้อมทั้งเป็นแคนดิเดตนายกรัฐมนตรีในบัญชีของพรรคพลังประชารัฐ จนได้รับการโหวตในรัฐสภาจากทั้ง ส.ส. 251 คน และ ส.ว. อีก 249 คน เป็นนายกรัฐมนตรีเข้าถวายสัตย์ปฏิญาณ รับตำแหน่งเมื่อวันที่ 16 ก.ค. 2562ระหว่างการปฏิบัติหน้าที่ 8 ปี พล.อ.ประยุทธ์ มักจะมีท่าทีหรือวลีแปลกๆ ที่กลายเป็นไวรัล ทีมข่าว Sanook รวบรวม 8 วลีเด็ดของ พล.อ.ประยุทธ์ มาให้อ่านกันเนื่องในโอกาสครบรอบ 8 ปีพล.อ.ประยุทธ์ กล่าวบนเวทีงานวันครู เมื่อ 16 ม.ค. 2563 ที่กระทรวงศึกษาธิการ โดยมีเนื้อหาตอนหนึ่งว่า"ผมได้จากการอ่านหนังสือ ได้อ่านจากการเปิดเว็บไซต์ต่างๆ แล้วผมก็ประมวลของผม เพราะฉะนั้นที่เขียนมานิดหน่อยแล้วผมก็พูดของผมไปเรื่อย เพราะมันอยู่ในหัวของผมเนี่ย สมองมีอยู่ 84,000 เซลล์ มั้ง ซึ่งไม่มีคอมพิวเตอร์ไหนเก่งเท่าสมองเรา"กลายเป็นไวรัลที่ทำให้คนทั่วไปและฝ่ายค้านเอามาล้อในสภาผู้แทนราษฎร โดยเฉพาะในการอภิปรายไม่ไว้วางใจ เมื่อวันที่ 22 ก.ค. 2565 ซึ่ง พล.อ.ประยุทธ์ ก็มีโอกาสชี้แจงแก้เขินว่า "ผมพูดเร็วไปนิดหนึ่งจริง คือ จะพูด 840,000 ล้านเซลล์ ไม่ใช่ 84,000 เซลล์ ผมอาจพูดเร็วไปหน่อย อารมณ์ก็ไม่ดีด้วย"เมื่อวันที่ 15 ก.ย. 2557 พล.อ.ประยุทธ์ กล่าวให้ข้อคิดต่อการแถลงยุทธศาสตร์ชาติและยุทธศาสตร์ทหาร ที่สโมสรทหารบก ถนนวิภาวดีรังสิต โดยมีเนื้อหาท่อนหนึ่งที่กล่าวถึงปัญหายางพาราราคาตกต่ำ จนเกษตรกรเริ่มออกมาเดินขบวนว่า เราก็แก้ปัญหาทั้งระบบอยู่ แต่ไม่รู้เกษตรกรจะใจเย็นพอหรือไม่ จะขอราคายางที่ 90-100 บาท ขอถามว่าตอนนี้เราขายได้แค่ 60-70 บาท แล้วจะไปขายให้ใครในโลกนี้ สนับสนุนปลูกยางพารากันอย่างนี้คงต้องไปขายที่ดาวอังคารแล้ว ไม่รู้เป็นความคิดของใคร ดังนั้นเราต้องใช้วิธีการลดต้นทุนการผลิตบ้าง ราคายางจะขึ้นหรือลงอยู่ที่นายทุน ใครที่เป็นเศรษฐีก็ให้มาช่วยรัฐบาลดูแล มาช่วยซื้อของเอาไปขาย ช่วยมากระตุ้นสินค้าที่ตกต่ำให้ขึ้นมาให้ได้ วันนี้บริษัทต่างๆ เข้ามาก็พยายามบอกให้ซื้อยาง ทำถุงมือยาง ทำถนน ซึ่งความจริงมันไม่ค่อยคุ้ม เพราะมันแพง เรื่องนี้มีหลายคนเสนอว่าทำไมไม่ทำโน่นทำนี่ แต่อยากบอกว่าถ้าเข้ามาทำแล้วมันไม่ง่ายอย่างที่คิดเมื่อวันที่ 8 ก.ค. 58 ในช่วงวิกฤตการณ์ภัยแล้งและราคาข้าวตกต่ำ พล.อ.ประยุทธ์ ได้แนะนำให้ชาวนาปลูกพืชทดแทนเป็นพืชเศรษฐกิจ เช่น สมุนไพรและหมามุ่ยอินเดีย ที่ราคา ก.ก. ละ 800 บาท"วันนี้เราขายหมามุ่ยได้ ก.ก. ละ 800 บาท และถ้าส่งไปประเทศอินเดียแล้วมีการแปรรูปกลับมาเป็นยา หรืออะไรต่างๆ ราคาได้กลายเป็น กก. ละ 80,000 บาท แล้วเหตุใดเรายังโง่ปลูกอย่างอื่นที่มีกำไรเพียงไม่กี่บาท อย่างไรก็ตาม ขณะนี้ข้าวของเรายังดีอยู่ ในส่วนที่เสียก็เป็นภาระของรัฐบาล ซึ่งที่ผ่านมาเป็นความคิดที่ไม่ถูกวิธีเพราะเราต้องทำให้เกษตรกรมีความเข้มแข็ง พระเจ้าอยู่หัวทรงสอนว่าถ้าจะทำให้คนเข้มแข็งต้องสอนวิธีการตกปลาให้เขา แต่ไม่ใช่ให้ปลาเขาไปกิน เรากำลังสอนให้เกษตรกรมีการเรียนรู้ เข้าถึงเครื่องจักรทางการเกษตร และที่ผ่านมารายได้มันต่ำจึงต้องกู้เงิน แล้วไร่นาก็ถูกยึด"จากนั้นในช่วงเดือน ม.ค. ปี 2559 ก็มีเกษตรกรชาวอำนาจเจริญ ร้องทุกข์กับสื่อมวลชนว่าถูกบริษัทหลอกขายเมล็ดพันธุ์หมามุ่ยอินเดียไปหลายพันบาท แต่กลับไม่มีตลาดรับซื้อและติดต่อบริษัทที่มาขายไม่ได้ตามที่ตกลงกันแต่แรกว่าหากไม่มีตลาดรับซื้อบริษัทยินดีซื้อทั้งหมดวันที่ 4 ก.ย. 2562 พล.อ.ประยุทธ์ ลงพื้นที่ตรวจเยี่ยมผู้ประสบภัยจากน้ำท่วมในจังหวัดสุโขทัย โดยขึ้นเวทีปราศรัยพูดคุยกับผู้ประสบภัยถึงแนวทางแก้ไขว่าจะเช่าพื้นที่ของประชาชนเพื่อกักเก็บน้ำและสร้างอาชีพใหม่ให้กับประชาชน"ฝนตกใต้เขื่อนเกิดการสะสมและมีปัญหาในการระบายน้ำ ส่งผลให้ประชาชนได้รับความเดือดร้อน จึงต้องดูว่าพื้นที่ตรงนั้นสามารถใช้เป็นแก้มลิงได้ไหม ถ้าพื้นที่ที่น้ำท่วมอยู่แล้ว ก็สร้างอาชีพใหม่ให้กับประชาชน โดยจะหาปลาเลี้ยงและสัตว์น้ำมาปล่อยให้เพื่อให้เป็นอาชีพและอาหารแก่ประชาชนด้วย และยังสามารถสร้างอาชีพประมงในชุมชน ถ้าปลูกอะไรไม่ได้ก็ให้เก็บน้ำและทำประมงแทน อาจจะดีกว่าการปลูกข้าวในปัญหาที่เป็นอยู่ ถ้าเราทำอย่างเดิมก็ได้อย่างเดิม"พล.อ.ประยุทธ์ เดินทางเยือนสหราชอาณาจักร ในวันที่ 20-22 มิ.ย. 2561 และเข้าพบนางเธรีซา เมย์ นายกรัฐมนตรีสหราชอาณาจักรในขณะนั้น ที่บ้านเลขที่ 10 ทำเนียบนายกรัฐมนตรี ในวันที่ 20 มิถุนายน เวลา 16.33 นาที โดยเป็นการหารือเรื่องการค้าการลงทุนในอาเซียน และการเดินหน้าสู่ประชาธิปไตยในไทยLeon Neal/Getty Imagesนางเธรีซา เมย์ อดีตนายกรัฐมนตรีสหราชอาณาจักร จับมือ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม หน้าบ้านพักนายกรัฐมนตรีสหราชอาณาจักร หรือ บ้านเลขที่ 10 ถนนดาวนิง เมื่อวันที่ 20 มิ.ย. 2561 เธรีซา เมย์: ยินดีต้อนรับ อังกฤษและไทยมีประวัติศาสตร์ร่วมกันมายาวนาน ประยุทธ์: อื้อหือ เธรีซา เมย์: เรามีพันธะสัญญาร่วมกันหลายเรื่อง ประยุทธ์: เยส เธรีซา เมย์: ทั้งความมั่นคงและการค้า  ประยุทธ์: อื้อหือ เธรีซา เมย์: และดิฉันเชื่อมั่นมาก ประยุทธ์: เยส เยส เธรีซา เมย์: และอังกฤษเป็นจุดหมายยอดนิยม ประยุทธ์: อื้อหือ เธรีซา เมย์: ของนักเรียนทุนรัฐบาลไทย ประยุทธ์: ไอโนว เธรีซา เมย์: ในสาขาวิทยาศาสตร์และเทคโนโลยี ประยุทธ์: เยส แท้งกิ้ว เธรีซา เมย์: ดิฉันหวังว่าจะทำให้ความสัมพันธ์เข้มแข็งขึ้น ประยุทธ์: อื้อหือ เธรีซา เมย์: ต่อต้านการค้าทาส ประยุทธ์: อื้อหือ เธรีซา เมย์: และทำอย่างไรที่เราจะยกระดับความสามารถ...หวังว่าจะมีการเลือกตั้งในประเทศไทย ประยุทธ์: อื้อหือ เธรีซา เมย์: ต้นปี 2019 ประยุทธ์: แท้งกิ้ว ชัวร์พล.อ.ประยุทธ์ มักจะกล่าวถึงการสวดมนต์อย่างน้อย 7 ครั้งต่อกรณีภัยพิบัติต่างๆ ไม่ว่าจะเป็นพายุ หรือโรคระบาดโควิด-19 เช่น วันที่ 10 ม.ค. 2564 ที่พูดถึงการสวดมนต์อีกในช่วงที่มีพายุปาบึก "ดินแดนนี้เป็นดินแดนศักดิ์สิทธิ์ คิดง่ายๆ ให้รู้สึกดี ภูมิใจในความเป็นชาติ ลองดูสิครับ แม้กระทั่งพายุปาบึก มีความเสียหายน้อยอย่างที่ไม่เคยเกิดขึ้นมาก่อน เพราะอะไร เพราะเขาค่อยสลายตัว ม้วนหน้า ม้วนหลัง ม้วนลง ม้วนล่าง ผมก็สวดมนต์ทุกวัน ขอพระสยามเทวาธิราชทุกวัน ไม่เช่นนั้นจะทวีความรุนแรงขึ้นทุกที ตามประสบการณ์ ทุกประเทศที่โดนกวาดเกลี้ยงหมด พายุแบบนี้"และวันที่ 26 ก.ย. 2564 สถานการณ์พายุเตี้ยนหมู่เข้าไทยถล่มหลายจังหวัด ภาคเหนือ อีสาน กลาง เกิดน้ำท่วม นายกฯ กล่าวระหว่างลงพื้นที่ จ.สุโขทัย ว่า "ตอนนี้พายุเข้ามาลูกนึง ปีก่อน ปี 64 63 เข้ามา 5 ลูก นี่ลูกเดียวนะ แจ๊บๆ หน่อย นะ สวดมนต์หน่อย อย่ามาอีกเลย มาลูกเดียวก็พอแล้ว"พล.อ.ประยุทธ์ แถลงผลการประชุม ครม. และ ศบค. ถึงข้อเสนอล็อกดาวน์ กทม. เมื่อวันที่ 25 มิ.ย. 2564 โดยมีทีมแพทย์คอยยืนกระซิบเป็นระยะๆ ซึ่งนายกฯ ติดปากพูดคำว่า "นะจ๊ะ" ออกมาอยู่หลายต่อหลายครั้ง อีกทั้งยังแสดงถึงอาการหัวเราะร่าเริงอารมณ์ดีทั้งๆ ที่สถานการณ์โควิด-19 ของประเทศไทยนั้น มีคนติดเชื้อวันละ 3,000-4,000 คน ตายวันละ 20-40 คน คนไม่มีกิน ตกงาน ล้มละลาย จนทำให้เกิดเสียงวิพากษ์วิจารณ์อย่างหนาหู ดันให้ #นะจ๊ะ ติดเทรนด์อันดับหนึ่งในทวิตเตอร์ แถมยังมีเพลงดังในช่วงนั้นคือเพลง "นะจ๊ะพ่อมึ_สิ"เป็นอีกหนึ่งคำที่ติดเทรนด์อันดับหนึ่งในทวิตเตอร์ ซึ่งนายกฯ ได้พูดไว้เมื่อวันที่ 1 ก.พ. 2562 ที่ทำเนียบรัฐบาล ในการแถลงผลงานปีที่ 4 ของรัฐบาลท่ามกลางกระแสต่อต้านการสืบทอดอำนาจของ พล.อ.ประยุทธ์ และพรรคพวก ผ่านการเลือกตั้งโดยมีพรรคพลังประชารัฐ เสนอชื่อตัวเองเป็นนายกรัฐมนตรี ทั้งที่ก่อนนี้พูดมาตลอดว่าไม่สนใจการเมือง โดยมีเนื้อหาท่อนหนึ่งว่า "เดี๋ยวก็ไล่ล่ารัฐมนตรีออก เดี๋ยวจะไล่นายกฯ ออก ก็กฎหมายเขาว่าอย่างนี้ มึงมาไล่ดูสิ ไล่สิ ไล่ให้ได้สิ ผมไม่ท้าทาย แต่ผมไม่ออก"วลีเหล่านี้ที่นายกรัฐมนตรีพูดเป็นเหมือนตลกร้ายที่คนไทยเจอมาตลอด 8 ปี หลายครั้งมันค้านกับความเป็นจริงหรือหลักเหตุผลจนทำให้กลายเป็นไวรัล และสร้างความไม่พอใจให้กับหลายกลุ่มในสังคม
#ม็อบ23สิงหา65 ขีดเส้นตายไล่เผด็จการ ปักหลักถึงเที่ยงคืน เผาพริก-เกลือสาปแช่ง|วันนี้ (23 ส.ค. 65) เวลา 17.30 น. กลุ่มมวลชนอิสระนัดรวมตัวกันบริเวณอนุสาวรีย์ประชาธิปไตย ฝั่งราชดำเนินกลางขาออก (สตรีวิทยา) จัดกิจกรรมม็อบขีดเส้นตายไล่เผด็จการ ต้านการสืบอำนาจรัฐบาล “ประยุทธ์”ซึ่งมีการเปิดการชุมนุมด้วยพิธีมูเตลู สาปแช่ง พล.อ.ประยุทธ์ จันทร์โอชา นายกรัฐมนตรี โดยมีการรำจาก “มิ้น” กลุ่มนาฏศิลป์ปฏิวัติ ก่อนจะทำการเผาภาพ พล.อ.ประยุทธ์ และเผาพริก เผาเกลือสาปแช่ง และทำการจุดประทัด และจุดพลุขึ้นฟ้าหลายนัด ณ อนุสาวรีย์ประชาธิปไตยทั้งนี้ มีรายงานอีกว่า กลุ่มมวลชนจะปักหลักอยู่ที่บริเวณอนุสาวรีย์ประชาธิปไตย จนถึงเวลา 24.00 น. เพื่อนับถอยหลังขับไล่ พล.อ.ประยุทธ์ จันทร์โอชา ออกจากตำแหน่งนายกรัฐมนตรี
เปิดใจ "อ้น ทิพานัน" รองโฆษกรัฐบาลคนใหม่ โค้งสุดท้ายก่อนเลือกตั้ง|วันนี้ (23 ส.ค. 2565) คณะรัฐมนตรีมีมติแต่งตั้ง ทิพานัน ศิริชนะ นักกฎหมาย อดีตผู้สมัคร ส.ส. เขตจอมทอง-ธนบุรี และอดีตรองโฆษกพรรคพลังประชารัฐ เป็นรองโฆษกประจำสำนักนายกรัฐมนตรี ในห้วงโค้งสุดท้ายของ ครม. ก่อนที่จะหมดวาระในเดือนมีนาคม 2566 หรืออาจจะเร็วกว่านั้น หากเกิดอุบัติเหตุทางการเมือง โดยเฉพาะประเด็นการดำรงตำแหน่งนายกรัฐมนตรีเกิน 8 ปี ของ พล.อ.ประยุทธ์ จันทร์โอชา ที่ประธานสภาผู้แทนราษฎรเพิ่งยื่นศาลรัฐธรรมนูญตีความ ดังนั้น การสื่อสารของนายกรัฐมนตรีในช่วงเวลานี้ยิ่งเป็นสิ่งสำคัญทีมข่าว Sanook สัมภาษณ์พิเศษ "อ้น-ทิพานัน" สมาชิกใหม่ของทีมโฆษกที่เป็นเหมือนองครักษ์พิทักษ์นายกฯ เธอยอมรับว่าเป็นช่วงเวลาที่ท้าทาย ทั้งในแง่การทำงานที่จะได้สื่อสารข้อมูลให้กับพี่น้องประชาชน เพราะตั้งแต่ พล.อ.ประยุทธ์ จันทร์โอชา ดำรงตำแหน่งนายกรัฐมนตรีมา มีผลงานของรัฐบาลมากมาย แต่ยังไม่สามารถสื่อสารไปยังคนไทยอีกหลายกลุ่มให้เข้าใจได้ถูกต้อง เปรียบได้เหมือนน้ำแกงก็เคี่ยวจนงวดแล้ว แต่จะทำยังไงให้เสิร์ฟพี่น้องประชาชนให้สามารถเข้าใจ และก็ได้เห็นผลงานว่าวันนี้เกิดประโยชน์กับตัวพี่น้องประชาชนอย่างไร ไม่ว่าจะอยู่ในกลุ่มใด สาขาอาชีพใด หรือว่าอยู่ในพื้นที่ใดของประเทศไทยแม้จะมีเสียงค้านว่านายกรัฐมนตรีไม่รับฟังเสียงของประชาชน แต่เธอเห็นต่างว่านายกฯ ฟังเสียงประชาชนคนไทยเสมอ สังเกตได้จากนโยบายต่างๆ ที่ได้ออกมาแล้วก็เกิดผลงานอย่างเป็นรูปธรรม ได้แก้ไขปัญหาความทุกข์ร้อนของพี่น้องประชาชนได้อย่างตรงจุดและเห็นผลจริง ทั้งการแก้ปัญหาโควิด-19 หรือความทุกข์ร้อนใดๆ ที่ท่านได้รับฟังมาจากการลงพื้นที่ หรือรับรายงานก็จะสั่งการให้แก้ไขทันทีข้อมูลข่าวสารที่มีทั้งข่าวจริงและข่าวปลอม ที่เยอะมากๆ ซึ่งการสื่อสารที่รวดเร็ว ถูกต้องและเข้าใจง่ายจะช่วยได้ ซึ่งเธอเองก็ต้องทำการบ้านอย่างมากเ เพราะคำพูดหนึ่งคำอาจจะถูกบิดเบือนหรือตีความไปในแง่มุมต่างๆ ได้ง่าย ซึ่งสุดท้ายแล้ว ต้องยึดบนหลักของข้อเท็จจริงและความจริงว่า เราต้องการที่จะสื่อสารอะไร แล้วก็ผลที่เกิดกับประชาชนจริงๆ ประโยชน์ที่เขาจะได้รับมันคืออะไรทิพานันประเมินตัวเองว่าจุดแข็งของเธอคือความเป็นธรรมชาติ การพูดคุยแบบเป็นกันเอง จะทำให้คนฟังเปิดรับ คนพูดก็สามารถที่จะอธิบายได้ แม้ในประโยคแรกอาจจะยังไม่เข้าใจ แต่ฟังไปมันก็จะมีความเข้าใจมากขึ้น หลายคนที่เข้ามาวิพากษ์วิจารณ์ในด้านลบก็อาจจะเป็นเพราะเขาเข้าใจผิด ถ้าเขาได้ทราบข้อมูลที่ถูกต้อง ที่ชัดเจน แล้วก็เข้าใจง่าย เขาจะได้มีข้อมูลเพิ่มมากขึ้น ก่อนที่จะแสดงความคิดเห็นอะไรออกมาเธอบอกว่าสไตล์การสื่อสารของเธออยากให้เป็นเหมือนรสต้มยำ ก็คือครบรส เพราะว่าการสื่อสารแน่นอน ไม่ใช่แค่เราสื่อสารตรงๆ หรือสื่อสารข้อมูลวิชาการ ผู้รับสารเขาอยากรับสารในรูปแบบไหน เพราะแต่ละกลุ่มก็มีแนวทางที่จะรับข้อมูลที่แตกต่างกัน ก็พยายามที่จะปรับให้ย่อยง่ายสำหรับทุกคนและเข้าใจง่ายเมื่อถามว่ากลัวทัวร์ลงไหม? ทิพานันตอบว่าคงไม่ได้กลัวทัวร์ลงเพราะว่าการแสดงความคิดเห็นของพี่น้องประชาชนทุกคน ถ้าเป็นการแสดงความคิดเห็นอย่างสุภาพ มีเหตุผล แล้วก็แสดงทัศนคติหรือแนวทางที่เป็นประโยชน์ต่อการทำงาน อันนี้เราสามารถนำมาใช้และมาปรับพัฒนาให้ดียิ่งขึ้นได้ พร้อมทั้งกล่าวติดตลกว่าตัวเองไม่ได้เป็นสายล่อฟ้า แต่เป็นสายสื่อสารแบบ 5G ที่สื่อสารไปทุกๆ หย่อมหญ้าของประเทศไทย สื่อสารข้อมูลที่รวดเร็ว แล้วก็ตรงตามความต้องการที่จะก่อให้เกิดประโยชน์กับพี่น้องประชาชนจริงๆแต่ถ้าหากมีแอนตี้แฟนเข้ามาวิพากษ์วิจารณ์ก็ต้องรับฟังเขา ถ้าเขาต้องการพูด ต้องการอธิบาย เราก็ต้องรับฟัง การสื่อสารมีหน้าที่ทั้งสื่อสารออกไป และรับฟังเข้ามา มันถึงจะเกิดความเข้าใจระหว่างสองฝ่าย บางครั้งเขาอยากที่จะมีคนรับฟัง ก็ยินดีที่จะเป็นผู้ฟัง เพราะในการเอาชนะใจหรือสร้างความเข้าใจ ไม่ใช่อยู่ดีๆ จะบุกไปฟาดฟันเขา ไม่มีใครอยากฟังในรูปแบบของการบังคับขู่เข็ญให้ฟัง เราก็ต้องตีโจทย์ของผู้รับสารให้ถูกว่าเขาต้องการแบบไหน มันก็มีหลายรูปแบบ หรือถ้าในจังหวะที่เราต้องสู้ หรือจังหวะที่เราต้องสื่อสารแบบตรงจุด ก็ไม่มีความเกรงใจกัน ก็ต้องขอพูดความจริงเมื่อถามว่าเธอกลัวตกงานไหมกับการเข้ามาทำงานในช่วงการเปลี่ยนผ่าน ทิพานัน กล่าวว่า ไม่กลัวตกงาน เพราะว่าทำงานทุกวัน เรามีภาระหน้าที่ในอีกบทบาทหนึ่งที่ต้องลงพื้นที่เข้าไปพบปะพี่น้องประชาชน หรือแม้แต่วันนี้ที่เราอยู่ในภาระหน้าที่นี้ เราก็ไม่ลืมพี่น้องประชาชนในพื้นที่ที่เราดูแลคือเขตพื้นที่จอมทอง ธนบุรี ก็ยังไปมาหาสู่แล้วก็ดูแลกันเสมอ สุดท้ายนี้เธอกล่าวว่าการทำงานตอนนี้ไม่มองว่าเป็นโค้งสุดท้าย เพราะทุกวันคือวันแรกที่ต้องทำให้ดีที่สุด"ในช่วงของการทำงาน ตอนนี้หลายๆ คนบอกเป็นช่วงโค้งสุดท้าย แต่สำหรับในมุมมองอ้นนะ ไม่มีคำว่าโค้งสุดท้ายหรอก ทุกวันคือวันทำงาน ทุกวันคือวันแรกของเรา เพราะฉะนั้น วันนี้เราทำให้เต็มที่ อยู่กับปัจจุบันที่เราจะต้องทำให้ดีที่สุด ไม่มีคำว่าโค้งสุดท้าย ไม่มีคำว่าทำแล้วมีวันหมดเวลา" ทิพานัน กล่าว
"ประยุทธ์" ไม่มาทำงานที่ทำเนียบ หลังม็อบกดดันรอบด้าน แท็ก #นายกเถื่อน ร้อนข้ามวัน|24 ส.ค. 65 ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรีและรมว.กลาโหม ไม่ได้เดินทางเข้ามาปฏิบัติหน้าที่ที่ตึกไทยคู่ฟ้าตามปกติ โดยในเวลา 09.30 น. นายกรัฐมนตรี เป็นประธานการประชุมคณะกรรมการนโยบายเพิ่มขีดความสามารถในการแข่งขันของประเทศสำหรับอุตสาหกรรมเป้าหมาย ครั้งที่ 1/2565 ผ่านระบบ Video Conferenceขณะที่ในช่วงบ่ายได้มอบหมายให้ นายดอน ปรมัตถ์วินัย รองนายกรัฐมนตรี เป็นประธานมอบรางวัล Prime Minister Award: National Startup 2022 และรางวัล Prime Minister Award: Innovation for Crisis ณ ตึกสันติไมตรี (หลังใน) ทำเนียบรัฐบาลด้านพล.อ.ประวิตร วงษ์สุวรรณ รองนายกรัฐมนตรีเป็นประธานการประชุมคณะกรรมการรักษาความมั่นคงปลอดภัยไซเบอร์แห่งชาติ ครั้งที่ 2/2565 ผ่านระบบ Video Conference เช่นเดียวกัน ที่ห้องประชุมมูลนิธิอนุรักษ์ป่ารอยต่อ 5 จังหวัดขณะที่บรรยากาศบริเวณโดยรอบทำเนียบรัฐบาล ยังมีการเข้มงวดการเข้าออกของบุคคล พร้อมวางกำลังเจ้าหน้าที่บริเวณโดยรอบ รวมถึงมีการเตรียมพร้อมรถดับเพลิง หากมีเหตุฉุกเฉินส่วนการจราจรโดยรอบทำเนียบรัฐบาล มีการปิดถนนพิษณุโลกช่วงแยกพาณิชยการ ถึงแยกสวนมิสกวัน ช่วงสะพานมัฆวานรังสรรค์ เปิดให้สัญจรเฉพาะช่องทางหลัก สอง2 ช่องทางคู่ขนานยังคงวางแนวตู้คอนเทนเนอร์และวางลวดหนาม ราชภัฏอรทัยยังคงปิดตาย ยาวไปถึงถนนพระราม 5 ช่วงแยกพณิชยการ โดยต้องจับตาความเคลื่อนไหวของผู้ชุมนุมกลุ่มราษฎร ที่ประกาศนัดหมายบุกทำเนียบรัฐบาล ในเวลา 14.00น. วันเดียวกันนี้ เพื่อกดดันให้นายกฯ ลาออก โดยความเคลื่อนไหวในโลกออนไลน์ มีแฮชแท็ก #นายกเถื่อน ที่ร้อนแรงติดเทรนด์อันดับ 1 ในทวิตเตอร์ต่อเนื่องมาตั้งแต่เมื่อวานนี้ขณะที่ การประชุมคณะตุลาการศาลรัฐธรรมนูญ ประจำสัปดาห์ วันนี้จะเริ่มขึ้นเวลา 10.00น. ที่ประชุมมีวาระพิจารณารับหรือไม่รับคำร้อง ของประธานสภาผู้แทนราษฎร ที่ขอให้ศาลรัฐธรรมนูญวินิจฉัย ว่าความเป็นรัฐมนตรี ของพลเอกประยุทธ์ จันทร์โอชา สิ้นสุดลงตามรัฐธรรมนูญหรือไม่ รวมถึงคำร้องที่ขอให้ศาลสั่งหยุดปฏิบัติหน้าที่ ระหว่างรอคำวินิจฉัยทั้งนี้สำนักงานศาลรัฐธรรมนูญแจ้งวันนี้จะมีการแถลงข่าวหลังจากเสร็จสิ้นการประชุมคณะตุลาการศาลรัฐธรรมนูญ สำหรับเวลาที่ชัดเจนจะแจ้งให้ทราบอีกครั้งหนึ่งบรรยากาศที่ศาลรัฐธรรมนูญเช้านี้ มีสื่อมวลชนทยอยมาเกาะติดทำข่าวท่ามกลางการรักษาความปลอดของเจ้าหน้าที่รักษาความปลอดภัยประจำศาลรัฐธรรมนูญ โดยมีการนำแผงเหล็กกั้นมาวางพื้นที่โดยรอบ เพื่อเขตอำนาจศาล แต่ไม่ได้มีการวางกำลังเจ้าหน้าที่ตำรวจมาคุ้มกัน
ส.ส.เต้ แซะ "ประยุทธ์" ขี้ขลาดตาขาว ไม่เข้าสภาขอบคุณผ่านงบฯ เพราะรู้ตัวคงไม่ได้ใช้|“มงคลกิตติ์” ชี้ชัด “บิ๊กตู่” เป็นอดีตนายกฯไปแล้ว ซัดเมื่อคืนไม่เข้าสภาขอบคุณผ่านงบฯ เพราะรู้ตัวคงไม่ได้ใช้นายมงคลกิตติ์ สุขสินธรานนท์ ส.ส.พรรคไทยศรีวิไลย์ ระบุว่า วันนี้ (24 ส.ค.) พล.อ.ประยุทธ์ จันทร์โอชา เป็นอดีตนายกรัฐมนตรีไปแล้ว เพราะสิ้นสุดความเป็นนายกรัฐมนตรีไปตั้งแต่เที่ยงคืนที่ผ่านมา และคณะรัฐมนตรีก็พ้นหน้าที่เช่นเดียวกัน จากนี้ไปต้องเป็นหน้าที่ของปลัดกระทรวง ที่จะต้องปฏิบัติหน้าที่แทนคณะรัฐมนตรีทั้งคณะนอกจากนี้ นายมงคลกิตติ์ มองว่าการที่ พล.อ.ประยุทธ์ ไม่เข้าปฏิบัติหน้าที่ที่ทำเนียบรัฐบาล เพราะกังวลว่าวันนี้ยังเป็นนายกรัฐมนตรี หรือพ้นตำแหน่งนายกรัฐมนตรีไปแล้ว จึงอาจจะกลัวว่ามีความผิด จึงมอบหมายให้รองนายกฯ ประชุมผ่านวิดีโอคอนเฟอเรนซ์แทน อีกทั้งยังมองว่า พล.อ.ประยุทธ์กลัวม็อบ เพราะประชาชนไม่ยอมรับ และกลัวตาย เนื่องจากเป็นคนขี้ขลาดที่มีตาขาวมากกว่าตาดำ ขณะเดียวกันเมื่อคืนนี้ พล.อ.ประยุทธ์ ก็ไม่เข้าสภาฯ เพื่อมาขอบคุณ ที่ผ่านความเห็นชอบร่าง พ.ร.บ.งบประมาณปี 66 เพราะคงรู้ว่า ตนเองคงไม่ได้ใช้งบประมาณเพราะเป็นอดีตนายกฯ ไปแล้ว
ด่วน! ศาลรัฐธรรมนูญรับคำร้อง ปม "8 ปี ประยุทธ์" มติ 5 ต่อ 4 ให้หยุดทำหน้าที่ตั้งแต่วันนี้|ศาลรัฐธรรมนูญ มีมติรับคำร้องวินิจฉัยกรณี พล.อ.ประยุทธ์ จันทร์โอชา ดำรงตำแหน่งนายกรัฐมนตรีมา 8 ปี พร้อมมีมติเสียงข้างมาก 5 ต่อ 4 สั่งให้ หยุดปฏิบัติหน้าที่ เพื่อเข้ากระบวนการพิจารณาต่อไปเมื่อเวลา 09.30 น. วันที่ 24 ส.ค.2565 ที่สำนักงานศาลรัฐธรรมนูญ มีการประชุมตุลาการศาลรัฐธรรมนูญ พิจารณาเรื่องการจะรับหรือไม่รับ กรณีประธานรัฐสภา ส่งคำร้องของ 172 ส.ส.พรรคร่วมฝ่ายค้าน ที่ขอให้ศาลรัฐธรรมนูญ วินิจฉัยความเป็นนายกรัฐมนตรีของ พล.อ.ประยุทธ์ จันทร์โอชา สิ้นสุดลง เนื่องจากดำรงตำแหน่งนายกรัฐมนตรี รวมระยะเวลาเกินกว่า 8 ปี พร้อมขอให้มีคำสั่งหยุดปฏิบัติหน้าที่จนกว่าจะมีคำวินิจฉัยออกมา
ชัชชาติ ไม่รับตำแหน่งนายกฯ หากประยุทธ์หลุด ลั่นขอทำงานผู้ว่าฯ กทม.|นายชัชชาติ สิทธิพันธุ์ ผู้ว่าราชการกรุงเทพมหานคร กล่าวเมื่อวันพุธ (24 ส.ค.) ว่าตนขอปฏิเสธตำแหน่งนายกรัฐมนตรี และจะขอทำหน้าที่ในตำแหน่งปัจจุบันให้ดีที่สุดก่อนผู้ว่าราชการกรุงเทพมหานครรายนี้ ยังคงสถานะเป็นแคนดิเดตนายกรัฐมนตรี ที่พรรคเพื่อไทยเคยเสนอต่อคณะกรรมการการเลือกตั้ง (กกต.) ก่อนปี 2562นายชัชชาติ กล่าวว่า ตนขอทำหน้าที่ผู้ว่าราชการกรุงเทพมหานครให้ดีที่สุด เพราะยังมีภารกิจที่ให้สัญญากับประชาชนจำนวนมาก และตนเพิ่งเข้ามารับตำแหน่งดังกล่าววันเดียวกันนี้ ศาลรัฐธรรมนูญมีมติรับคำร้องของสมาชิกสภาผู้แทนราษฎร (ส.ส.) ที่เข้าชื่อกันและยื่นผ่านนายชวน หลีกภัย ประธานสภาผู้แทนราษฎร เพื่อให้ศาลรัฐธรรมนูญวินิจฉัยว่า พล.อ.ประยุทธ์ ที่เป็นนายกรัฐมนตรีมาตั้งแต่วันที่ 24 ส.ค. 2557 ดำรงตำแหน่งมาจนถึงขีดจำกัด 8 ปี ตามที่รัฐธรรมนูญ 2560 กำหนดไว้ เมื่อวันที่ 23 ส.ค. แล้วหรือไม่นอกจากรับคำร้องดังกล่าวไว้วินิจฉัยแล้ว ศาลรัฐธรรมนูญยังมีคำสั่งให้ พล.อ.ประยุทธ์ หยุดปฏิบัติหน้าที่ชั่วคราว จนกว่าจะมีคำวินิจฉัยออกมา
ไม่ผิดคาด! "ประวิตร" นั่งรักษาการนายกฯ หลังศาลสั่ง "ประยุทธ์" หยุดทำหน้าที่|หลังจากศาลรัฐธรรมนูญ มีมติให้ พล.อ.ประยุทธ์ จันทร์โอชา หยุดปฏิบัติหน้าที่นายกรัฐมนตรี ส่งผลให้ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ จะทำหน้าที่รักษาการนายกรัฐมนตรี โดยสืบเนื่องมาจาก ครม.เคยมีมติมอบหมายให้รองนายกฯ เรียงตามลำดับ เป็นผู้รักษาการนายกฯ หากนายกฯไม่สามารถปฏิบัติหน้าที่ได้ ซึ่ง พล.อ.ประวิตร เป็นรองนายกฯอันดับ 1กรณีดังกล่าว สืบเนื่องมาจากเมื่อ 09.30 น. ที่ผ่านมา ที่สำนักงานศาลรัฐธรรมนูญ มีการประชุมตุลาการศาลรัฐธรรมนูญ พิจารณาเรื่องการจะรับหรือไม่รับ กรณีประธานรัฐสภา ส่งคำร้องของ 172 ส.ส.พรรคร่วมฝ่ายค้าน ที่ขอให้ศาลรัฐธรรมนูญ วินิจฉัยความเป็นนายกรัฐมนตรีของ พล.อ.ประยุทธ์ สิ้นสุดลง เนื่องจากดำรงตำแหน่งนายกรัฐมนตรี รวมระยะเวลาเกินกว่า 8 ปี พร้อมขอให้มีคำสั่งหยุดปฏิบัติหน้าที่จนกว่าจะมีคำวินิจฉัยออกมารายงานข่าวแจ้งว่า ศาลรัฐธรรมนูญ มีมติเป็นเอกฉันท์ รับคำร้องฝ่ายค้านปมนายกฯ 8 ปี และมีมติ 5:4 ให้หยุดปฏิบัติหน้าที่ตั้งแต่วันนี้ คาดว่า เข้าสู่กระบวนการพิจารณา จะใช้เวลาประมาณ แล้วเสร็จภายในเดือน ก.ย.นี้
รู้จัก ประวิตร วงษ์สุวรรณ รักษาการนายกรัฐมนตรี ระหว่างรอศาลเคาะประยุทธ์|แม้ชื่อนี้มักอยู่ในพื้นที่ข่าวอยู่แล้ว แต่ พลเอก ประวิตร วงษ์สุวรรณ หรือที่หลายคนเรียกว่าลุงป้อม ยิ่งถูกพูดถึงมากขึ้นไปอีกหลังจากก้าวขึ้นมาเป็นนายกรัฐมนตรีรักษาการ ทำหน้าที่แทน พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ที่ศาลรัฐธรรมนูญสั่งให้หยุดปฏิบัติหน้าที่จนกว่าจะมีคำวินิจฉัยว่าดำรงตำแหน่งครบ 8 ปี เมื่อวันที่ 23 ส.ค. แล้วหรือไม่พล.อ.ประวิตร เป็นชาวกรุงเทพมหานคร เกิดเมื่อวันที่ 11 ส.ค. 2488 ซึ่งสมัยนั้นยังเป็นจังหวัดพระนครอยู่ เข้าเรียนที่ดรงเรียนเซนต์คาเบรียล ก่อนศึกษาต่อยังโรงเรียนเตรียมทหาร ในรุ่นที่ 6 และโรงเรียนนายร้อยพระจุลจอมเกล้า รุ่นที่ 17 แล้วจึงมาจบการศึกษาหลักสูตรประจำ ชุดที่ 56 โรงเรียนเสนาธิการทหารบก เมื่อปี 2521เมื่อปี 2532 พล.อ.ประวิตร ก้าวขึ้นมาเป็นผู้บังคับการกรมทหารราบที่ 12 รักษาพระองค์ ต่อด้วยผู้บัญชาการกรมทหารราบที่ 2 รักษาพระองค์ฯ เมื่อปี 2539 และค่อยๆ ได้รับการขยับตำแหน่งสูงขึ้นตามความสามารถและประสบการณ์ จนได้มาเป็นผู้บัญชาการทหารบกเมื่อปี 2547 ในสมัยนายทักษิณ ชินวัตร เป็นนายกรัฐมนตรีอดีตนายกรัฐมนตรีทักษิณ เคยกล่าวถึงที่มาการขึ้นสู่ตำแหน่งผู้บัญชาการทหารบกของ พล.อ.ประวิตร อย่างน่าสนใจผ่านทวิตเตอร์เมื่อปี 2561 ในทำนองว่าตำแหน่งดังกล่าวได้มาจากการขอร้องตนการก้าวเข้าสู่วงการการเมืองอย่างเปิดเผยของ พล.อ.ประวิตร เริ่มขึ้นเมื่อปี 2551 หลังจากยุบพรรคพลังประชาชนที่ทำให้นายสมชาย วงศ์สวัสดิ์ พ้นจากตำแหน่งนายกรัฐมนตรี และทำให้มีการจับขั้วตั้งรัฐบาลใหม่ จนได้นายอภิสิทธิ์ เวชชาชีวะ ขึ้นมาเป็นผู้นำประเทศ นายทหารรายนี้ก็ได้ขึ้นมาเป็นรัฐมนตรีว่าการกระทรวงกลาโหม เมื่อวันที่ 20 ธ.ค. ปีเดียวกันในยุคนี้กลุ่มแนวร่วมต่อต้านเผด็จการแห่งชาติ (นปช.) หรือที่เรียกกันว่าคนเสื้อแดง ชุมนุมที่แยกราชประสงค์ กรุงเทพมหานคร เพื่อกดดันให้นายอภิสิทธิ์ยุบสภาผู้แทนราษฎร เพื่อเลือกตั้งใหม่ แต่รัฐบาลในขณะนั้นกลับเลือกใช้วิธีการตั้งศูนย์อำนวยการแก้ไขสถานการณ์ฉุกเฉิน (ศอฉ.) ที่จบด้วยการสังหารหมู่จนมีผู้เสียชีวิตอย่างน้อย 99 ราย ในการทำให้การชุมนุมดังกล่าวยุติลงศอฉ. นี้มีผู้อำนวยการคือนายสุเทพ เทือกสุบรรณ ที่ต่อมาเป็นแกนนำในการชุมนุมต่อต้านรัฐบาลนางสาวยิ่งลักษณ์ ชินวัตร เมื่อปี 2556-2557 และมี พล.อ.ประวิตร เป็นรองผู้อำนวยการต่อมาเมื่อรัฐบาลนางสาวยิ่งลักษณ์ถูกกองทัพรัฐประหารเมื่อวันที่ 22 พ.ค. 2557 บทบาทของ พล.อ.ประวิตร ก็โดดเด่นมากขึ้น ในฐานะผู้สนับสนุน พล.อ.ประยุทธ์ ซึ่ง พล.อ.ประวิตร ก็ยังได้รับตำแหน่งรองนายกรัฐมนตรีและรัฐมนตรีว่าการกระทรวงกลาโหมด้วยหนึ่งในความโดดเด่นของ พล.อ.ประวิตร คือ ลีลาการตอบคำถามสื่อมวลชนที่มักกล่าวว่าตนไม่รู้เรื่องที่ถูกสัมภาษณ์หรือขอให้ความเห็น แต่หลายครั้งก็อดเก็บอารมณ์ไม่อยู่และมักแสดงอารมณ์ก้าวร้าวต่อสื่อมวลชนไม่ใช่แค่นั้นบางครั้งก็ยังกล่าวถึงบุคคลอื่นด้วยถ้อยคำที่ฟังแล้วน่าตกใจ อย่างเช่นที่เคยกล่าวถึง อดีตนายกรัฐมนตรีทักษิณว่า "ไอ้ทักษิณ" ทั้งยังใช้สรรพนามเรียกอดีตผู้นำประเทศรายนี้ว่า "มัน"คำพูดของ พล.อ.ประวิตร ยังส่งผลกระทบไปยังนอกประเทศด้วย อย่างเช่น การให้ความเห็นเกี่ยวกับอุบัติเหตุทางเรือที่ จ.ภูเก็ต ที่ พล.อ.ประวิตร กล่าวว่าเป็นเพราะคนจีนทำกับคนจีนเอง และไม่ปฏิบัติตามมาตรฐานของไทย ทำให้ชาวโซเชียลจีนแสดงความไม่พอใจ จนหลายฝ่ายกังวลว่าอาจกระทบต่อการท่องเที่ยวในระยะยาวความพร้อมทำงานของ พล.อ.ประวิตร ยังถูกตั้งคำถามอย่างหนัก เมื่ออายุยิ่งมากขึ้นเรื่อยๆ หลายคนจะพบว่า พล.อ.ประวิตร "พักสายตา" บ่อยครั้งในเหตุการณ์สำคัญ แม้แต่ในพระราชพิธีบรมราชาภิเษก เมื่อปี 2562ไม่ใช่แค่นั้น ยังมีการเผยแพร่ภาพที่ต้องมีคนคอยพยุง พล.อ.ประวิตร ขณะเดิน ก็ยิ่งสร้างความกังวลถึงสุขภาพของอดีตทหารเกษียณอายุรายนี้ขึ้นไปอีกแม้อาจตกเป็นประเด็นให้หลายฝ่ายแคลงใจเกี่ยวกับความโปร่งใส อย่างเช่น ประเด็นนาฬิกายืมเพื่อน แต่หลังจากการเลือกตั้งปี 2562 พล.อ.ประวิตร กลายเป็นที่ไว้ใจของบรรดา ส.ส. ในพรรคพลังประชารัฐ ขณะเดียวกันบทบาทหัวหน้าพรรคของ พล.อ.ประวิตร ก็ทำให้แสดงความเป็นนักการเมืองมากขึ้นอย่างชัดเจนสิ่งนี้เองที่ทำให้มีกระแสข่าวว่าความคิดเห็นของ พล.อ.ประวิตร เริ่มไปคนละทางกับ พล.อ.ประยุทธ์ด้าน ส.ส. พรรคพลังประชารัฐหลายก็มองว่า พล.อ.ประวิตร ที่มีความใกล้ชิดกับพรรคมากกว่านั้น อาจผลักดันนโยบายของพรรคไปสู่การปฏิบัติจริงได้มากขึ้น และจะเป็นผลดีต่อการเลือกตั้งสมัยหน้า จนมีความพยายามหลายครั้งในการทำให้ พล.อ.ประยุทธ์ พ้นจากเก้าอี้ และหลายคนยังโยงว่าเรื่องนี้อาจเกี่ยวข้องกับความขัดแย้งระหว่าง พล.อ.ประยุทธ์ และนายธรรมนัส พรหมเผ่า หรือไม่ยิ่งใกล้ถึงการเลือกตั้งสมัยถัดไป พล.อ.ประวิตร ก็ยิ่งมีภาพลักษณ์เป็นนักการเมืองมากขึ้น ด้วยการลงพื้นที่ไปหาเสียงตามจังหวัดต่างๆ อย่างเช่น เมื่อไม่นานมานี้ที่ จ.หนองคาย ซึ่งมีการตั้งเป้าว่าจะล้มพรรคเพื่อไทยในพื้นที่นี้ให้ได้ ซึ่งต่างจาก พล.อ.ประยุทธ์ ที่พรรคพลังประชารัฐเคยชูเป็นแคนดิเดตนายกฯ แต่กลับไม่เคยลงพื้นที่ร่วมกับพรรคพลังประชารัฐเลยสักครั้ง แต่เลือกที่จะลงพื้นที่ด้วยการตรวจราชการแทน
วิษณุ เผย "ประยุทธ์" ยังนั่ง รมว.กลาโหม เป็นลูกน้อง "นายกฯ ประวิตร" ใน ครม.|วิษณุ ชี้ชัด ประยุทธ์ ยังทำหน้าที่ รมว.กลาโหม หลังศาลรัฐธรรมนูญ รับคำร้องฝ่ายค้าน พร้อมสั่งหยุดปฏิบัติหน้าที่นายกฯวันที่ 24 ส.ค.2565 จากกรณี ตุลาการศาลรัฐธรรมนูญ มีมติเอกฉันท์ รับคำร้องฝ่ายค้านปมพล.อ.ประยุทธ์ จันทร์โอชา ดำรงตำแหน่งนายกรัฐมนตรี 8 ปี และมีมติ 5:4 ให้ หยุดปฏิบัติหน้าที่ตั้งแต่วันนี้ ซึ่งมีผลให้พล.อ.ประวิตร วงษ์สุวรรณ รองนายกฯ ทำหน้าที่รักษาการนายกฯแทนนั้นผู้สื่อข่าวรายงานว่า ก่อนหน้านี้นายวิษณุ เครืองาม รองนายกฯ ให้สัมภาษณ์ชัดเจนว่า เมื่อศาลรัฐธรรมนูญ มีคำสั่งให้หยุดปฏิบัติหน้าที่ พล.อ.ประวิตร วงษ์สุวรรณ รองนายกฯ มาปฏิบัติหน้าที่แทนนายกฯ ในฐานะผู้ปฏิบัติหน้าที่แทนนายกฯ ลำดับที่ 1 ตามมติคณะรัฐมนตรี(ครม.) โดยเรื่องการมอบหมายให้รองนายกฯปฏิบัติหน้าที่แทน จะมีตามลำดับ ดังนี้ พล.อ.ประวิตร ตามด้วย ตน นายอนุทิน ชาญวีรกูล นายจุรินทร์ ลักษณวิศิษฏ์ นายดอน ปรมัตถ์วินัย และนายสุพัฒนพงษ์ พันธ์มีเชาว์ ซึ่งต้องเรียงตามนี้นายวิษณุ ระบุด้วยว่า ขณะที่ ครม.ยังไม่ต้องหยุดปฏิบัติหน้าที่ทั้งหมด และไม่ต้องกลัวว่าจะทำอะไรแล้วเป็นโมฆะ นอกจากนี้ เมื่อ พล.อ.ประวิตร ปฏิบัติหน้าที่นายกฯ พล.อ.ประยุทธ์ ยังทำหน้าที่รมว.กลาโหม ได้ เพราะตำแหน่งนี้ไม่ได้มีกำหนดวาระ 8 ปี เหมือนนายกฯ และพล.อ.ประยุทธ์ ก็มาเป็นลูกน้อง พล.อ.ประวิตร ในครม.
24 สิงหา พี่ป้อมมา น้องตู่ไป เหล้าเก่าในขวดใหม่หรือไทยจะเปลี่ยนแปลง?|หลังศาลรัฐธรรมนูญมีมติ 5:4 มีคำสั่งให้ พล.อ.ประยุทธ์ จันทร์โอชา หยุดปฏิบัติหน้าที่นายกรัฐมนตรีจนกว่าศาลฯ จะมีคำวินิจฉัย พร้อมทั้งรับคำร้องจากพรรคร่วมฝ่ายค้านที่ยื่น 171 รายชื่อ ต่อ ชวน หลีกภัย ประธานสภาผู้แทนราษฎร เมื่อวันที่ 17 ส.ค. 2565 เพื่อขอให้ศาลฯ พิจารณาวินิจฉัยว่า ความเป็นรัฐมนตรีของ พล.อ.ประยุทธ์ จันทร์โอชา สิ้นสุดลงเนื่องจากดำรงตำแหน่งครบกำหนดเวลา ตาม มาตรา 170 วรรค 2 และมาตรา 158 วรรค 4 ของรัฐธรรมนูญ พ.ศ. 2560 ซึ่งคาดว่าจะมีคำวินิจฉัยภายในเดือนกันยายนนี้ผลทำให้ระหว่างนี้ พล.อ.ประวิตร วงษ์สุวรรณ รองนายกรัฐมนตรี ต้องปฏิบัติหน้าที่รักษาการนายกรัฐมนตรีแทน พล.อ.ประยุทธ์ ซึ่ง พล.อ.ประวิตร คือ พี่ใหญ่ของกลุ่มแยกบูรพาพยัคฆ์และกลุ่ม 3 ป. คือ พล.อ.อนุพงษ์ เผ่าจินดา และพล.อ.ประยุทธ์พล.อ.ประวิตร เคยดำรงตำแหน่งผู้บัญชาการทหารบกระหว่างปี 2547-2548, รัฐมนตรีว่าการกระทรวงกลาโหมระหว่างปี 2551-2554 ในรัฐบาล อภิสิทธิ์ เวชชาชีวะ และ 2557-2562 ในรัฐบาล คสช., อดีตรองหัวหน้าคณะรักษาความสงบแห่งชาติ และปัจจุบันเป็นหัวหน้าพรรคพลังประชารัฐ​ ที่เป็นผู้มากบารมีคุมเกมส์ คุมมุ้งต่างๆ ให้ยังอยู่ภายใต้พรรคพลังประชารัฐนอกจากนี้ พล.อ.ประวิตร ยังมีฐานที่มั่นสำคัญคือ มูลนิธิป่ารอยต่อ 5 จังหวัด ที่เป็นสถานที่นัดพบและทานข้าวกันของ 3 ป. หรือกลุ่ม ส.ส. พลังประชาชรัฐ, ส.ส. พรรคเล็ก, รวมทั้ง ร.อ.ธรรมนัส พรหมเผ่า หัวหน้าพรรคเศรษฐกิจไทย อดีตมือขวา พล.อ.ประวิตรรังสิมันต์ โรม ส.ส. บัญชีรายชื่อ พรรคก้าวไกล เคยอภิปรายไม่ไว้วางใจ และอ้างอิงว่ามูลนิธิป่ารอยต่อฯ พื้นที่ชุมนุมกลุ่มคอนเน็กชั่นทางการเมือง เป็นศูนย์รวมนักธุรกิจ ข้าราชการระดับสูง ทั้งในฝ่ายพลเรือน และฝ่ายความมั่นคงทั้ง 3 เหล่าทัพ รวมทั้งตัวแทนจากสำนักงานตำรวจแห่งชาติ ผู้บริหารรัฐวิสาหกิจ ที่มักปรากฏในวาระสำคัญ เช่น งานเลี้ยงวันคล้ายวันเกิดของ พล.อ.ประวิตร ปี 2560 เป็นต้นพิเชษฐ สถิรชวาล ส.ส.บัญชีรายชื่อ พรรคพลังประชารัฐ ฐานะหัวหน้ากลุ่ม 16 เคยให้ข่าวตอบโต้ ร.อ.ธรรมนัส กรณีไลน์หลุดใบเสร็จรับเงินพรรคเล็กเดือนละแสนบาท ว่า เรื่องทั้งหมดเกิดที่มูลนิธิป่ารอยต่อ ขอให้ไปถาม พล.อ.ประวิตร ที่มอบให้ ร.อ.ธรรมนัส ดูแลในขณะนั้น ซึ่งถือว่าเป็นการยืนยันว่าที่นั่นเป็นสถานที่ที่ พล.อ.ประวิตร ใช้เป็นฐานบัญชาการการเมืองก็ว่าได้ส่วนสภานิติบัญญัติแห่งชาติ (สนช.) ลงมติให้ พล.อ.ประยุทธ์ ดำรงตำแหน่งนายกรัฐมนตรี ตั้งแต่วันที่ 24 ส.ค. 2557 พรรคร่วมฝ่ายค้านจึงนับว่าครบ 8 ปีในวันที่ 23 ส.ค. 2565 เช่นเดียวกับ ลอย ชุนพงษ์ทอง นักคณิตศาสตร์ ที่ตั้งข้อสังเกตว่า พล.อ.ประยุทธ์ ยื่นบัญชีทรัพย์สินและหนี้สินต่อ ป.ป.ช. ในกรณีที่เข้ารับตำแหน่งนายกรัฐมนตรีเพียงแค่ครั้งเดียวคือปี 2557 อาจจะเป็นหลักฐานว่าปฏิบัติหน้าที่มาต่อเนื่อง 8 ปีอย่างไรก็ตามยังมีอีก 2 แนวทางการคำนวณ คือ นับตั้งแต่วันที่ 6 เม.ย. 2560 คือวันประกาศใช้รัฐธรรมนูญ พ.ศ. 2560 จะถือว่า พล.อ.ประยุทธ์ ดำรงตำแหน่งมาแล้ว 6 ปี และถ้านับตั้งแต่วันที่ 9 มิ.ย. 2562 ที่มีการโปรดเกล้าฯ ให้เป็นนายกฯ สมัยที่ 2 หลังการเลือกตั้งใหญ่เมื่อเดือน มี.ค. 2562 พล.อ.ประยุทธ์ จะดำรงตำแหน่งมาเพียงแค่ 4 ปี
มงคลกิตติ์ จี้ลดสวัสดิการประยุทธ์ รถกันกระสุน-บ้านหลวง เหลือแค่ระดับรัฐมนตรี|นายมงคลกิตติ์ สุขสินธารานนท์ สมาชิกสภาผู้แทนราษฎร (ส.ส.) แบบบัญชีรายชื่อ และหัวหน้าพรรคไทยศรีวิไลย์ โพสต์เฟซบุ๊กเมื่อวันพุธ (24 ส.ค.) เรียกร้องให้ลดการรักษาความปลอดภัยและสวัสดิการแก่ พลเอก ประยุทธ์ จันทร์โอชา เหลือเพียงแค่ระดับรัฐมนตรีว่าการกระทรวงกลาโหมการเคลื่อนไหวมีนี้มีขึ้นหลังจากศาลรัฐธรรมนูญสั่งให้ พล.อ.ประยุทธ์ หยุดการปฏิบัติหน้าที่เมื่อช่วงก่อนหน้าของวันเดียวกันนี้ เพื่อรอคำวินิจฉัยเกี่ยวกับวาระการดำรงตำแหน่งนายกรัฐมนตรีครบ 8 ปี ของ พล.อ.ประยุทธ์"นับแต่ ลุงตู่ หยุดปฏิบัติหน้าที่ นายกรัฐมนตรี ช่วงนี้ ขอให้ลดระดับการใช้ รถยนต์กันกระสุน หน่วยคุ้มกัน รถนำขบวน บ้านหลวง ให้เหลือแค่ระดับ รมว.กลาโหม เท่านั้น ที่ทำงานควรไปแค่กลาโหม" นายมงคลกิตติ์ โพสต์
"วิษณุ" เผย "นายกฯ รักษาการ" มีอำนาจเต็มยุบสภา - ปรับครม.|“วิษณุ” เผยนายกฯรักษาการมีอำนาจเต็มยุบสภา-ปรับครม.แต่ในทางปฏิบัติเป็นไปได้ยาก บอกคุยนายกฯ-พล.อ.ประวิตรแล้ว ทั้งสองไม่ตื่นเต้น ตกใจ เตรียมนั่งทำงานกระทรวงกลาโหม ส่วนชี้แจงศาลรธน.ทีมกฎหมายนายกฯเตรียมแจงแล้วไม่รอ 15 วัน หากร้องขอพร้อมช่วยนายวิษณุ เครืองาม รองนายกรัฐมนตรี ระบุถึงกรณีประกาศคำสั่งสำนักนายกรัฐมนตรีเกี่ยวกับการบริหารงานบุคคลและงบประมาณ ว่า คำสั่งการรักษาการนายกรัฐมนตรีจะไม่ใช้ในส่วนนี้ โดยเรื่องงบประมาณและการบริหารงานบุคคลต้องให้นายกรัฐมนตรีเห็นชอบ แต่ขณะนี้เมื่อนายกรัฐมนตรีหยุดปฏิบัติหน้าหน้าที่จึงไม่มีสิทธิเห็นชอบ โดยพล.อ.ประวิตร วงษ์สุวรรณ รองนายกรัฐมนตรีจะมีอำนาจเต็ม พร้อมกับยอมรับว่าพล.อ.ประวิตรจะมีอำนาจแต่งตั้งผบ.เหล่าทัพได้ ส่วนจะรื้อโผเดิมที่มีอยู่ได้หรือไม่นั้น อย่าใช้คำว่ารื้อโผแต่ให้ใช้คำว่าสามารถทำได้แต่พล.อ.ประยุทธ์ในฐานะรัฐมนตรีกลาโหมสามารถลงนามได้ แต่ทหารจะมีข้อยกเว้นที่ต้องผ่านการเห็นชอบคณะกรรมการแต่งตั้งโยกย้ายนายทหารชั้นนายพล ซึ่งมีรัฐมนตรีว่าการกระทรวงกลาโหมเป็นประธาน และหากเห็นชอบมาอย่างไรนายกรัฐมนตรีก็ไม่สามารถรื้อ แต่ตำรวจมีข้อยกเว้น เนื่องจากต้องผ่านที่ประชุมกตช. ซึ่งตนก็เป็นหนึ่งในคณะกรรมการ ซึ่งการประชุม กตช.จะเกิดขึ้นปลายเดือนนี้ และตนยังไม่ทราบรายละเอียดแน่ชัด รวมไปถึงการทูลเกล้าฯกฎหมายประกอบรัฐธรรมนูญด้วย แต่ขณะนี้ยังไม่ถึงเวลาเมื่อถามว่าจะใช้ตำแหน่งพล.อ.ประวิตร อย่างไรนั้น นายวิษณุ ระบุว่า ให้ใช้คำว่ารักษาราชการแทนซึ่งเป็นภาษาราชการ พร้อมกับระบุว่าตำแหน่งรักษาการนายกรัฐมนตรีไม่ใช่เรื่องประหลาดเนื่องจากมีมาแล้วหลายครั้ง เมื่อถามว่าพล.อ.ประวิตร สามารถยุบสภาหรือปรับคณะรัฐมนตรีได้หรือไม่นั้น นายวิษณุ ระบุว่า ในทางทฤษฎีสามารถทำได้ แต่ทางปฏิบัติเป็นไปได้ยาก พร้อมกับยกตัวอย่างว่าเมื่อศาลมีคำสั่งให้พล.อ.ประยุทธ์พ้นจากตำแหน่งแล้วจะสามารถรักษาการนายกรัฐมนตรีได้หรือไม่ ตามหลักการก็สามารถทำได้แต่หลักปฏิบัติท่านอาจไม่รักษาการ ทั้งนี้การที่นายกรัฐมนตรีถูกสั่งหยุดปฏิบัติหน้าที่ยังสามารถใช้รถประจำตำแหน่งนายกรัฐมนตรีได้หรือไม่นั้น นายวิษณุ ระบุว่า ยังสามารถใช้ได้ เพราะไม่ใช่การพ้นจากตำแหน่ง ไม่ได้มีการยึดอะไรกลับไปเพราะยังเป็นนายกรัฐมนตรีอยู่ส่วนจะมาปฎิบัติงานที่ตึกไทยคู่ฟ้าอีกหรือไม่นั้น นายวิษณุกล่าวว่า ไม่รู้ว่าจะมาทำไมเมื่อสักครู่ตนได้พูดคุยกับพล.อ.ประยุทธ์แล้วท่านบอกว่าไม่มาตึกไทยคู่ฟ้าแต่จะไปปฏิบัติงานที่ศาลาว่าการกระทรวงกลาโหมในฐานะเป็นรัฐมนตรีว่าการกระทรวงกลาโหม และยังสามารถเข้าร่วมการประชุมคณะรัฐมนตรีได้ตามปกติ โดยมีพล.อ.ประวิตรเป็นประธานการประชุมและตนไม่ทราบว่าวันอังคารที่จะถึงนี้พล.อ.ประยุทธ์จะเข้าร่วมการประชุมหรือไม่ ส่วนพล.อ.ประวิตรนั้นจากการที่ตนได้พูดคุยพล.อ.ประวิตรบอกว่าจะไม่ขึ้นไปทำงานที่ตึกไทยคู่ฟ้า ส่วนที่พล.อ.ประยุทธ์มีกำหนดงานบรรจุอัฐิพล.อ.เปรม ติณสูลานนท์ ในวันศุกร์ที่ 26 ส.ค.นี้ที่จ.สงขลา ได้มอบหมายให้ตนทำหน้าที่แทน พร้อมกับกล่าวติดตลกว่าพล.อ.ประยุทธ์ไม่ได้ฝากงานอะไร มีเพียงฝากเงินทำบุญเท่านั้น ส่วนนายกรัฐมนตรีมีอาการเครียดหรือไม่ตนไม่ได้เห็นหน้า และยืนยันว่าทุกคนไม่ได้ตื่นเต้น ตกใจส่วนการพิจารณากฎหมายประกอบรัฐธรรมนูญว่าด้วยการเลือกตั้งส.ส. นายวิษณุ อธิบายว่า เมื่อก.ก.ต.ไม่ติดใจอะไรก็จะเป็นกรณีที่ต้องนำขึ้นทูลเกล้าฯ แต่ข้อบังคับการประชุมสภาให้สภาเก็บไว้ 3 วันแล้วจึงส่งให้รัฐบาล และรัฐบาลต้องเก็บไว้อีก 5 วัน โดยระหว่างนั้นหากมีผู้ใดสงสัยสามารถยื่นศาลรัฐธรรมนูญได้ ซึ่งหากขณะนั้นพล.อ.ประวิตรรักษาการอยู่ก็สามารถนำขึ้นทูลเกล้าฯได้ ซึ่งไม่ใช่เรื่องแปลกส่วนจะส่งผลกระทบต่อการประชุมเอเปคหรือไม่ นายวิษณุ กล่าวว่า การพิจารณาคงไม่ยาวไปถึงเอเปค คงรู้ดีรู้ชั่วไปแล้ว แต่ตนไม่ทราบว่าต้องใช้เวลากี่วันในการพิจารณา และทราบเบื้องต้นว่าฝ่ายกฎหมายจะตอบศาลรัฐธรรมนูญเร็วกว่า 15 วัน เนื่องจากมีการเตรียมข้อมูลไปหมดแล้ว แต่ต้องมาแก้อะไรอีกเยอะ และฝ่ายกฎหมายจะส่งให้ตนดูอีกครั้งแต่ก็ขึ้นอยู่กับพล.ต.วีระ โรจนวาศ ทีมกฎหมายว่าจะให้ตนเข้าไปช่วยหรือไม่ พร้อมกับระบุว่าไม่น่ามีปัญหาอะไร เนื่องจากหัวหน้าทีมกฎหมายมีความคุ้นเคยกันอยู่แล้วส่วนจะเป็นทางลงของนายกรัฐมนตรีหรือไม่นั้น นายวิษณุ กล่าวว่า ตนจะชี้แจงในข้อเท็จจริงและกฎหมาย ส่วนที่เป็นความเห็นขอไม่ตอบ พร้อมกับยังกล่าวอีกว่าเมื่อวานนี้ได้ชี้แจงในที่ประชุมคณะรัฐมนตรีว่าจะเป็นสถานการณ์ในลักษณะใด จึงได้เตือนครม.อย่าตกใจ และให้ทำงานไปตามปกติ ไม่ตกใจ ไม่เป็นไร เดี๋ยวไม่ทำอะไรใส่เกียร์ว่าง
สารพัดม็อบ รวมตัวปักหลักข้างทำเนียบ ค้าน "ประวิตร" นั่งนายกฯ ลั่น 3ป.ต้องออกไป|มวลชน ที่อนุสาวรีย์ประชาธิปไตย เคลื่อนพลสมทบม็อบทำเนียบรัฐบาลไล่นายกฯ ค้าน พลเอก ประวิตร นั่งรักษาการที่อนุสาวรีย์ประชาธิปไตย ได้มีกลุ่มมวลชนอิสระ กลุ่มราษฎรไล่ตู่ คนแดงปฏิวัติ และกลุ่มทะลุแก๊ส รวมตัวบริเวณ หน้าร้านแมคโดนัลด์ อนุสาวรีย์ประชาธิปไตย เพื่อเคลื่อนพลมายังทำเนียบรัฐบาล ร่วมกับมวลชนที่ปักหลักอยู่ทำเนียบรัฐบาล ทำกิจกรรมร่วมขับไล่ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมโดยข้อเรียกร้องของกลุ่มมวลชนมีสาระสำคัญโดยต้องการให้ พลเอก ประยุทธ์ ออกจากตำแหน่งนายกรัฐมนตรีไม่ใช่เพียงการหยุดทำหน้าที่ตามที่ศาลรัฐธรรมนูญมีมติเสียงข้างมาก 5:4 รับคำร้องวาระการดำรงตำแหน่ง 8 ปี และไม่ยินยอมให้ พลเอก ประวิตร วงษ์สุวรรณ รองนายกรัฐมนตรี หัวหน้าพรรคพลังประชารัฐ (พปชร.) ดำรงตำแหน่งรักษาการนายกรัฐมนตรีสำหรับการชุมนุมและการเคลื่อนขบวนของกลุ่มมวลชนอิสระไม่ได้มีความรุนแรงแต่อย่างใด โดยตลอดเส้นทางได้มีการชูป้ายการขับไล่พลเอก ประยุทธ์ด้วย
อดีตผู้นำศรีลังกา แบกค่าใช้จ่ายขณะลี้ภัยเมืองไทยไม่ไหว เตรียมกลับประเทศ|สำนักข่าวรอยเตอร์รายงานโดยอ้างอิงแหล่งข่าววงใน 2 ราย ว่านายโกตาบายา ราชปักษา อดีตประธานาธิบดีศรีลังกา เตรียมกลับประเทศในอีก 2 สัปดาห์ข้างหน้า เนื่องจากการอาศัยในประเทศไทยมีค่าใช้จ่ายสูง"เขาอยากกลับศรีลังกามาก แต่ความปลอดภัยยังเป็นประเด็นหลัก มีคนคาบข่าวมาบอกให้เลื่อนวันกลับไปก่อน" แหล่งข่าวรายหหนึ่ง ที่เป็นเจ้าหน้าที่รัฐของศรีลังกา เผยกับสำนักข่าวรอยเตอร์"เขาอาจจะกลับใน 2 สัปดาห์นี้หรืออาจจะเร็วกว่านั้น ถ้าดีลเรื่องความปลอดภัยได้"ส่่วนแหล่งข่าวอีกรายเผยว่าสาเหตุหนึ่งที่ทำให้นายราชปักษาจะเดินทางกลับศรีลังกาเพราะค่าใช้จ่ายในประเทศไทย"ตอนนี้ค่าใช้จ่ายพุ่งไปหลายร้อยล้านรูปีแล้ว เพราะมีค่าเครื่องบินส่วนตัว ห้องพักชั้นพิเศษ ไหนจะต้องมีบอดี้การ์ด 24 ชั่วโมงอีก" แหล่งข่าวรายนี้เผย
ผบ.ทบ. ยกย่องประยุทธ์สุภาพบุรุษ ทำตามคำสั่งศาล เดินตามระบอบประชาธิปไตย|พลเอก ณรงค์พันธ์ จิตต์แก้วแท้ ผู้บัญชาการทหารบก (ผบ.ทบ.) กล่าวเมื่อวันพฤหัสบดี (25 ส.ค.) ชื่นชม พลเอก ประยุทธ์ จันทร์โอชา ว่าเป็นสุภาพบุรุษ ที่ทำตามคำสั่งศาลรัฐธรรมนูญ ที่ให้หยุดปฏิบัติหน้าที่นายกรัฐมนตรีจนกว่าจะมีคำวินิจฉัยเกี่ยวกับวาระการดำรงตำแหน่ง 8 ปีผบ.ทบ. กล่าวอีกว่าการที่ พล.อ.ประยุทธ์ ทำตามคำสั่งศาลรัฐธรรมนูญนี้ยังเป็นสิ่งที่ดีของสังคมในระบอบประชาธิปไตยด้วย"ผมขอยกตัวอย่างเรื่องของท่านพลเอกประยุทธ์ ทุกคนควรชื่นชม และ ยกย่องท่าน ท่านปฏิบัติตามระบบของประชาธิปไตย ทั้งนิติศาสตร์ คือการตรวจสอบ มีเรื่องอะไรก็ร้องไปที่ตุลาการ และทางตุลาการก็สั่งมาที่ฝ่ายบริหาร ว่าฝ่ายบริหารก็ปฏิบัติตามฝ่ายตุลาการ"นี่คือระบบประชาธิปไตยที่สมบูรณ์ ต้องยอมรับและชื่นชมว่าท่านคือสุภาพบุรุษ ท่านคือผู้นำ ท่านคือแบบอย่างของชายชาติทหาร สุภาพบุรุษ ที่ว่าทางฝ่ายตุลาการปฏิบัติอย่างไรก็ปฏิบัติตาม นี่คือสิ่งที่ดีๆ ที่สังคมของประเทศเราที่ปกครองในระบอบประชาธิปไตยที่ปฏิบัติอย่างนี้ไม่ใช่ว่าพอตุลาการพูดมาก็ไปคิดแทน ไปคาดการณ์กันเอาเอง เหมือนฝ่ายอื่นๆ ซึ่งมันไม่ใช่ นี่คือสิ่งดีๆ ขึ้น เช่นเดียวกับ วันนี้ นักศึกษาวิชาทหาร ที่เป็นผู้หญิง ทุกคนไม่ได้เป็นทหาร อยากฝึกเป็นทหาร อยากรับใช้ชาติซึ่งทุกคนมีงานทำหมดแล้ว แต่เข้ามารับราชการทหาร เอาความรู้ไปรับใช้ประชาชน นี่คือสิ่งดีๆ ที่อยากฝากสื่อ ที่นำเสนอสิ่งที่ดีกับประชาชนและประเทศ"เมื่อถามว่า ถึงที่สุดนายกฯ ต้องพ้นหน้าที่ไปจะยังไงต่อ พล.อ.ณรงค์พันธ์ ไม่ตอบคำถาม และเดินขึ้นรถไปทันที
"ประยุทธ์" สั่งเร่งรัดสอบ "ส.ต.ท.หญิง" ช่วยราชการ กอ.รมน. ย้ำห้ามปกป้องคนผิด|“ประยุทธ์” สั่งเร่งรัดผลตรวจสอบกรณี ส.ต.ท.หญิง ช่วยราชการ กอ.รมน.ภาค 4 ส่วนหน้า ชี้เรื่องนี้ต้องได้คำตอบ ไม่ให้เป็นข้อครหาของสังคมพล.อ.คงชีพ ตันตระวาณิชย์ โฆษกกระทรวงกลาโหม กล่าวถึงกรณีพล.อ.ประยุทธ์ จันทร์โอชา รัฐมนตรีว่าการกระทรวงกลาโหม กำชับเกี่ยวกับเรื่องการนำชื่อ ส.ต.ท.หญิง ไปช่วยราชการที่ กอ.รมน.ภาค 4 ส่วนหน้า ว่า ปัญหาที่เกิดขึ้นทั้งหมด เป็นเรื่องที่ทุกหน่วยที่เกี่ยวข้องจะต้องรีบหาคำตอบข้อเท็จจริงให้เร็วที่สุดและ ให้ความกระจ่างกับสังคมด้วย และได้ย้ำเรื่องขอการขอตัวไปช่วยราชการ ว่าทุกหน่วยให้คัดสรรคนที่มีคุณสมบัติเหมาะสมและขอให้หน่วยที่รับตัวไปช่วยราชการต้องกำกับดูแลกำลังในสังกัดด้วย ตนคิดว่าเรื่องนี้ เร็วๆนี้จะได้ความชัดเจนขอให้รอสักนิดเพื่อการสอบสวนตามข้อเท็จจริงและกระบวนการภายใน ส่วนที่เป็นข้อกฎหมาย ก็ให้ดำเนินการไปตามกฎหมาย และกระบวนการยุติธรรม หากเป็นเรื่องวินัยก็จะดำเนินการทางวินัย ทั้งทางตำรวจและ กอ.รมน. ที่มีส่วนเกี่ยวข้องเมื่อถามว่านายกรัฐมนตรีได้เน้นย้ำในที่ประชุมสภากลาโหมหรือไม่ว่าไม่ให้ปกป้องพวกเดียวกัน โฆษกกระทรวงกลาโหม ยืนยันว่า เราไม่มีคนที่กระทำความผิด เมื่อคนที่อยู่ด้วยกันจำนวนมากและมีปัญหา เมื่อตรวจสอบตามกระบวนการแล้วใครผิดว่าไปตามผิด และต่อจากนี้หัวหน้าหน่วยงานต้องลงไปรับผิดชอบ กำกับดูแลคนของตัวเอง ให้มากขึ้นด้วย เพื่อไม่ให้เกิดปัญหาในลักษณะนี้อีกซึ่งนายกรัฐมนตรีได้เร่งรัดและกำชับให้เรื่องนี้จะต้องได้คำตอบและข้อยุติเร็วขึ้นกว่านี้ ทั้งนี้ ไม่ได้ขีดเส้นใต้หรือกำหนดระยะเวลาในการตรวจสอบ แต่ให้กระบวนการยุติธรรมเดินหน้าไปทางเราก็เร่งอยู่แล้วเพื่อไม่ให้เป็นข้อครหาของสังคม ซึ่งกำชับไปที่ กอ.รมน. และกอ.รมน.ภาค 4 ส่วนหน้า เพราะเรื่องนี้มี 3 ส่วนที่เกี่ยวข้อง คือ กองบัญชาการกองทัพไทย ตำรวจ และกอ.รมน. ที่จะต้องดำเนินการสอบสวน
"ศิริกัญญา" ชำแหละนโยบายเศรษฐกิจรัฐบาล เสกเจ้าสัวพลังงานรวยสุดในประเทศ|ในภาวะที่เศรษฐกิจโลกและประเทศไทยกำลังเผชิญหน้ากับ Perfect Storm หรือมหาพายุทางเศรษฐกิจ แต่ยังเห็นการจัดทำงบประมาณและนโยบายที่ไม่ได้ตอบสนองต่อปัญหาเร่งด่วนในปัจจุบัน ทีมข่าว Sanook สัมภาษณ์พิเศษ พูดคุยกับ ศิริกัญญา ตันสกุล ส.ส.บัญชีรายชื่อ และรองหัวหน้าพรรคก้าวไกล ฝ่ายนโยบาย ถึงสภาพปัญหาและทางรอดจากวิกฤตินี้ศิริกัญญา อธิบายว่า แม้สภาพเศรษฐกิจตอนนี้จะไม่ตรงกับนิยามของวิกฤติใดๆ ก็ตาม แต่ความรู้สึกของพี่น้องประชาชนก็รู้สึกว่ามันวิกฤติมากแล้ว เนื่องมาจากเป็นวิกฤติซ้อนวิกฤติ เริ่มจากการระบาดของโควิด-19 ถึงสองปีกว่า และการล็อกดาวน์ทำให้เศรษฐกิจตกต่ำ กำลังซื้อลดต่ำลง ประกอบกับสงครามรัสเซีย-ยูเครน ที่ส่งผลต่อเนื่องถึงราคาพลังงาน พอราคาพลังงานเพิ่มขึ้นส่งผลต่อการขนส่งสินค้าและบริการต่างๆ ทำให้ราคาสินค้าสูงขึ้นด้วย ค่าครองชีพที่มันสูงขึ้นตาม เงินเฟื้อจึงขึ้นมาอยู่ที่ประมาณ 7-8% ขณะที่คณะกรรมการนโยบายการเงิน (กนง.) มีมติให้ปรับขึ้นดอกเบี้ยนโยบาย 0.25% เป็น 0.75% ต่อปี ซึ่งก็จะส่งผลให้ดอกเบี้ยเงินกู้เพิ่มสูงขึ้นเร็วๆ นี้ เพิ่มภาระการจ่ายดอกเบี้ยของประชาชน ขณะที่ค่าแรงขั้นต่ำยังเท่าเดิม ทำให้ประชาชนมีรายจ่ายโดยเฉลี่ยถึงเกือบ 70% ในแต่ละเดือน และรายรับอาจจะไม่พอกับรายจ่ายและอาจจะต้องกู้หนี้ยืมสิน และเพิ่มหนี้ครัวเรือนแม้ภาพรวม GDP ของประเทศจะเพิ่มขึ้นบ้างตามเศรษฐกิจโลกหลังโควิด แต่ภาคครัวเรือนยังลำบาก สิ่งที่รัฐต้องทำคือเพิ่มรายได้ให้ประชาชน แต่ไม่ใช่การออกนโยบายคนละครึ่ง ซึ่งเป็นการกระตุ้นการใช้จ่าย และเป็นการแจกแบบสุ่มคือใครเร็วใครได้ ไม่ได้พุ่งเป้าไปที่กลุ่มประชาชนที่เดือดร้อนการตรึงราคาน้ำมันเป็นเหมือนวัวพันหลัก ใช้เงินมาก แต่ไม่แก้ปัญหา หนี้กองทุนน้ำมันเกือบ 1.2 แสนล้านบาท สุดท้ายก็จะตกเป็นหนี้สาธารณะที่ต้องใช้ภาษีของประชาชนใช้หนี้กว่า 30 ปีถึงจะหมด ขณะที่การลดภาษีสรรพสามิตร เป็นการใช้เงินภาษีโป๊ะกองทุนน้ำมัน แต่ประชาชนยังใช้น้ำมันแพง เพราะเน้นแต่ดีเซล แต่ไม่เน้นเบนซินที่คนส่วนที่มีรายได้น้อยใช้เป็นส่วนใหญ่ สุดท้ายประชาชนได้ประโยชน์นิดเดียว แต่ว่าเม็ดเงินที่ต้องสูญเสียไปมันสูงมากขณะที่ค่าไฟก็แพงขึ้น แม้ว่าประเทศไทยผลิตไฟฟ้าได้เกินกว่าความต้องการถึง 50% แต่กลับต้องเสีย ‘ค่าพร้อมจ่าย’ ให้โรงไฟฟ้าเอกชนกว่า 9 โรงที่รัฐบาลทำสัญญาไว้ ซึ่งถ้าตัดตรงนี้ไปได้จะลดค่าไฟได้ทันที 24 สตางค์ แต่ภาครัฐก็อ้างว่าใครๆ ก็คาดการณ์การใช้พลังงานผิดได้ แต่กลับไม่หยุดการให้สัมปทาน จนทำให้สุดท้ายคนที่รับสัมปทานใหญ่ๆ กลายเป็นคนที่รวยที่สุดในประเทศไปแล้ว"แปดปีที่ผ่านมาของนายกฯ ประยุทธ์ จันทร์โอชา เนี่ย เศรษฐีที่รวย 50 อันดับแรก เขารวยเพิ่มขึ้น... 2 ล้านล้านบาท ในขณะที่หนี้ครัวเรือน ประชาชนเป็นหนี้เพิ่มขึ้น 4.6 ล้านล้านบาท...ก็เท่ากับว่าเงินที่กลายไปเป็นสินทรัพย์ ความมั่งคั่งของเจ้าสัวต่างๆ มันคือมาจากกระเป๋าของประชาชนหรือเปล่า" ศิริกัญญา กล่าวศิริกัญญามองว่านโยบายภาครัฐพยายามน้อยเกินไปที่จะช่วยเหลือ SME ให้เข้าถึงเงินทุนในยามวิกฤติ ในปีที่ผ่านมาธนาคารพาณิชย์ทั่วไปปล่อยกู้ให้บริษัทขนาดใหญ่เพิ่มขึ้นถึง 12% แต่รายเล็กกลับมีสัดส่วนได้รับการอนุมัติเงินกู้ลดลง แม้ว่ารัฐมีกลไกการประกันสินเชื่อของบรรษัทประกันสินเชื่ออุตสาหกรรมขนาดย่อม (บสย.) แต่ใช้น้อย ทั้งที่ SMEs กำลังจะเริ่มตั้งไข่เดินต่อไปได้ในปี 2565-2566 นี้ ถ้าไม่มีเงินทุนอะไรที่จะให้เขาตั้งตัวขึ้นมาใหม่ได้ ก็หวังพึ่งได้ยากว่าเศรษฐกิจจะฟื้นตัวได้อย่างแข็งแรง เพราะว่าฐานมันอ่อน รัฐบาลมัวแต่ไปพึ่งการส่งออกเยอะ แต่เราอาจจะดีใจได้แค่ตอนนี้ เพราะว่าตั้งแต่ปีหน้าเป็นต้นไปเศรษฐกิจโลกก็จะชะลอตัวอีก การส่งออกก็จะน้อยลงนอกจากนี้ยังไม่มีการจัดการการควบรวมธุรกิจ เช่น ทรูกับดีแทค ที่จะยิ่งทำให้เศรษฐกิจกระจุกตัวเข้าไปอีก เพิ่มความเหลื่อมล้ำทางเศรษฐกิจเข้าไปใหญ่ นอกจากนี้รัฐบาลยังควรสร้างความเชื่อมั่นและมีมาตรการส่งเสริมให้บริษัทใหญ่ๆ ที่อยู่ในตลาดหลักทรัพย์ ที่เริ่มกลับมาพื้นตัวแล้ว ลงทุนภายในประเทศ เพราะบริษัทพวกนี้มีเงินสดมีศักยภาพที่จะลงทุน แต่ว่าเขาก็ยังลังเลเพราะสถานการณ์เศรษฐกิจไม่แน่นอน อย่าหวังเงินลงทุนจากต่างประเทศ และควรส่งเสริมให้ SMEs ทำประกันความเสี่ยงของค่าเงินในช่วงที่ค่าเงินบาทผันผวน ในภาคครัวเรือน รัฐบาลเองน่าจะมีศักยภาพมากพอที่ช่วยเพิ่มรายได้ให้กับประชาชนโดยเฉพาะประชาชนที่เป็นกลุ่มเปราะบาง เช่น มาตรการขึ้นค่าแรงขั้นต่ำสำหรับภาคครัวเรือนต้องเตรียมสำหรับความไม่แน่นอน เก็บเงินสดไว้สำรองจ่ายในช่วงเวลาฉุกเฉิน และเร่งไปคุยกับธนาคารเรื่องการปรับหนี้ของตัวเอง ถ้าเริ่มรู้ตัวแล้วว่ารายได้ในอนาคตมันไม่เหมือนเดิม จะสามารถจัดการกับหนี้ที่มีอยู่ยังไง จะจ่ายได้ลดลงได้บ้างไหม จะสามารถยืดระยะเวลาได้หรือเปล่า ซึ่งหากไม่ได้รับความช่วยเหลือจากธนาคารตามที่ประกาศก็สามารถไปร้องเรียนที่ธนาคารแห่งประเทศไทย สายด่วน 1213"เอาเข้าจริงแล้วมัน ประเทศมันยังไม่ขึ้นมาจากหลุมโควิดด้วยซ้ำไป ฟื้นตัวช้ากว่าทุกประเทศในอาเซียน ถามว่ารัฐบาลทำอะไรนะ ไม่ได้ทำ ทีส่งออกดีบอกว่าเป็นผลงาน แต่ว่าพอเงินเฟื้อบอกว่าเขาก็เป็นกันทั่วโลก เงินเฟ้อสูงกันทั่วโลก...ของดีเอาเข้าตัว ของชั่วบอกว่าเศรษฐกิจโลก" ศิริกัญญา กล่าว
"ประยุทธ์" จะรอดหรือร่วงจากกฎนายกฯ 8 ปีที่เขียนเอง "ยุทธพร" ชี้ช่องโห่วพลิกร้ายเป็นดี|"ยุทธพร" ย้อนคดีศาลรัฐธรรมนูญตัดสิน "ประยุทธ์"  รอดมาทุกสังเวียน ชี้ช่องโห่วพลิกร้ายเป็นดี จับตาฟันรอดหรือร่วงจากกฎนายกฯ 8 ปีที่เขียนเองศาลรัฐธรรมนูญ เป็นองค์กรอิสระที่จัดตั้งขึ้นตามรัฐธรรมนูญ 2540 กำลังจะมีอายุ 25 ปีเต็ม ในอีก 2 เดือนข้างหน้า โดยมีอำนาจหน้าที่พิจารณาวินิจฉัยปัญหาข้อกฎหมายที่เกี่ยวข้องกับรัฐธรรมนูญ และมีความเกี่ยวข้องเชื่อมโยงกับการเมืองอย่างเลี่ยงไม่ได้ เพราะในอดีตที่ผ่านมา เคยมีทั้งการประกาศว่าการเลือกตั้งไม่ชอบด้วยกฎหมาย,สั่งยุบพรรคการเมือง และตัดสินให้ผู้ดำรงตำแหน่งทางการเมืองโดยเฉพาะนายกรัฐมนตรีพ้นจากตำแหน่งไปแล้วถึง 3 คน จนบางครั้งศาลรับธรรมนูญก็ถูกวิพากษ์วิจารณ์อย่างหนัก ว่าตกเป็นเครื่องมือของผู้มีอำนาจ คอยจัดการกับฝ่ายตรงข้ามทางการเมือง และจากกรณีมีมติ รับวินิจฉัยวาระการดำรงตำแหน่ง 8 ปี ของ พล.อ.ประยุทธ์ จันทร์โอชา พร้อมกับสั่งให้หยุดปฏิบัติหน้าที่เหมือนกำลังเป็นลางบอกเหตุว่า “บิ๊กตู่” อาจเป็นนายกรัฐมนตรีคนที่ 4 ในหน้าประวัติศาสตร์การเมืองไทย ที่จะต้องพ้นจากตำแหน่งไปเพราะคำตัดสินของศาลรัฐธรรมนูญ เหมือนกับอดีตนายกฯ สมัคร สุนทรเวช, สมชาย วงศ์สวัสดิ์ และ ยิ่งลักษณ์ ชินวัตรโดย 3 อดีตนายกฯ พ้นจากตำแหน่งเพราะศาลรัฐธรรมนูญ– 9 ก.ย.2551 สมัคร สุนทรเวช พ้นนายกฯ เพราะทำรายการอาหาร เผยแพร่ทางโทรทัศน์ มีความผิดรัฐธรรมนูญ ปี 2550 มาตรา 267– 2 ธ.ค.2551 สมชาย วงศ์สวัสดิ์ พ้นนายกฯ เพราะศาลรัฐธรรมนูญตัดสินยุบพรรคพลังประชาชน– 7 พ.ค.2557 ยิ่งลักษณ์ ชินวัตร พ้นตำนายกฯ เพราะโยกย้าย ถวิล เปลี่ยนศรี โดยมิชอบ มีความผิดตามรัฐธรรมนูญ 2550 มาตรา 268 ประกอบ 266 (2) และ (3)จะเห็นได้ว่า ทั้ง 3 คนที่พ้นตำแหน่งนายกฯเพราะศาลรัฐธรรมนูญนั้น มีความเกี่ยวข้องเชื่อมโยงกัน มาจากพรรคการเมืองที่มีรากเหง้าเดียวกันคือไทยรักไทยในอดีต เมื่อถูกยุบจึงกลายเป็นพลังประชาชน และเมื่อถูกยุบพรรคอีกครั้งก็เป็นเพื่อไทย มาจนถึงปัจจุบัน ประหนึ่งถูกเล่นงานอยู่ฝ่ายเดียวมาโดยตลอดแต่ครั้งนี้เป็นอีกฝ่ายโดยบ้าง โดยที่โดนพิษของรัฐธรรมนูญที่เขียนขึ้นมาเอง จึงน่าสนใจว่า พล.อ.ประยุทธ์ จะแค่โดนเตือนเพียงหยุดปฏิบัติหน้าที่ชั่วคราว เพื่อรอคำตัดสิน และเมื่อมีคำวินิจฉัยที่แท้จริงออกมา จะได้กลับมาเป็นผู้บริหารประเทศอีกครั้ง หรือว่าจะหมดโอกาสกลับเข้าไปนั่งทำงานบนตึกไทยคู่ฟ้าอีกแล้ว ซึ่งคาดว่าอีกไม่นานน่าจะมีความชัดเจนแต่หากย้อนกลับไปดูข้อกฏหมาย และช่องโหว่ของกฏหมาย เกี่ยวกับการนับวาระดำรงตำแหน่งก่อนหน้านี้ ก็ต้องยอมรับว่า พล.อ.ประยุทธ์ ยังมีโอกาส ที่จะพลิกจากร้ายกลายเป็นดีได้ โดย รศ.ดร.ยุทธพร อิสรชัย อดีตคณะบดีรัฐศาสตร์ มหาวิทยาลัยสุโขทัยธรรมาธิราช ให้ความเห็นว่า ยังสามารถวินิจฉัยได้ทั้ง 3 แนวทาง เริ่มนับ 8 ปี จากปี 2557 หรือ ปี 2560 หรือปี 2562 ก็ได้ทั้งหมดจะเริ่มนับปีไหนก็มี บทบัญญัติของกฏหมายรองรับไว้ทั้งสิ้น ขึ้นอยู่กับตุลาการศาลรัฐธรรมนูญ ทั้ง 9 คน ที่เสียงแตกในการสั่งหยุดปฏิบัติหน้าที่ด้วยมติ 5 ต่อ 4 เท่านั้น ว่าจะเลือกแนวทางไหน เพื่อเป็นคำตัดสินที่สิ้นสุด และผูกพันธ์กับทุกองค์กร พร้อมกับกลายเป็นบรรทัดฐานสำหรับการนับของคนต่อๆไปด้วยนั่นเองแต่ก็ต้องไม่ลืมว่า ก่อนหน้านี้ พล.อ.ประยุทธ์ รอดพ้นจากการโดนศาลรัฐธรรมนูญเล่นงานมาแล้ว ถึง 2 ครั้ง คือวันที่ 18 ก.ย. 2562 วินิจฉัยว่า พล.อ.ประยุทธ์ ไม่เข้าข่ายลักษณะต้องห้ามเป็นนายกรัฐมนตรีตามรัฐธรรมนูญ เพราะไม่ใช่ “เจ้าหน้าที่อื่นของรัฐ” และอีกครั้ง วันที่ 2 ธ.ค.2563 วินิจฉัยว่า “บิ๊กตู่” ที่ยังอาศัยอยู่ในบ้านพักประจำตำแหน่งผู้บัญชาการทหารบก ทั้งที่พ้นตำแหน่งไปแล้ว ไม่ขัดต่อรัฐธรรมนูญ ดังนั้น “ลุงตู่” จะรอด หรือจะร่วง ตาม 3 อดีตนายกฯ เพราะศาลรัฐธรรมนูญ ก็คงได้รู้กันในเร็วๆนี้ 
"ชัชชาติ" เข่าเจ็บแต่ยังไหว ลุยสัญจรทุ่งครุ แวะตัดผม แซวช่าง "ขอร้องอย่าแหว่ง"|ชัชชาติ เข่ากระแทกเสา แต่ยังไหว ลงพื้นที่ผู้ว่าฯ สัญจรเขตทุ่งครุ ร่วมปลูกต้นไม้ พร้อมแวะตัดผม แซวช่าง “ขอร้องอย่าแหว่ง”วันนี้ (28 ส.ค.65) นายชัชชาติ สิทธิพันธุ์ ผู้ว่าราชการกรุงเทพมหานคร ร่วมกิจกรรมปลูกต้นไม้ที่สวนธนบุรีรมย์ เขตทุ่งครุ โดยมี พ.ต.อ.สุกฤต มังคละสวัสดิ์ ผกก.สน.ราษฎร์บูรณะ และเจ้าหน้าที่ตำรวจมาช่วยอำนวยความสะดวกนายชัชชาติ กล่าวว่า จากการลงพื้นที่เมื่อวาน (27 ส.ค.) เกิดอุบัติเหตุหัวเข่ากระแทกกับเสา ทำให้เมื่อเช้าไม่ได้วิ่งออกกำลังกายโดยวันนี้มีทีมงานจากบริษัท Sea (ประเทศไทย) ได้มอบพันธุ์ต้นกล้า 1,171 ต้น เพื่อสนับสนุนนโยบายสิ่งแวดล้อมโครงการปลูกต้นไม้สร้างพื้นที่และกำแพงกรองฝุ่นทั่วกรุง และนายชัชชาติได้ทำการปลูกต้นแคนาจำนวน 4 ต้น ซึ่งตอนรดน้ำต้นไม้นายชัชชาติได้บอกว่า ‘โตวันโตคืนนะ’ในเวลาต่อมานายชัชชาติ ได้เดินไปเยี่ยมชม ‘ตลาดปันสุขใจ’ ที่โรงเรียนฝึกอาชีพธุรกิจกรุงเทพมหานคร (อาทร สังขะวัฒนะ) เขตทุ่งครุ ซึ่งอยู่ห่างจากสวนธนบุรีรมย์ประมาณ 200 เมตร ฝั่งตรงข้ามสวนธนบุรีรมย์ โดยมีนายณรงค์ ตาปสนันทน์ ผู้อำนวยการเขตทุ่งครุ พาเดินชมนายชัชชาติได้เดินเยี่ยมชมทุกร้านขายอาหารภายในตลาด และได้ชิมกะหรี่ปั๊บไส้ไก่และนมแพะจากร้านค้าภายในตลาดอีกด้วย นอกจากนี้นายชัชชาติยังได้รับเสื้อจากร้านเพ้นท์ผ้าบาติกเป็นเสื้อยืดสีขาวลายแมวใส่เสื้อเขียนว่า ทำงาน ทำงาน ทำงาน และนายชัชชาติยังได้ทำการเยี่ยมชมบูธต่างๆภายในตลาด เช่น บูธเปิดไพ่ดูดวง แวะใช้บริการนวดคอบ่าไหล ขับรถจักรยานไฟฟ้า พลังงานสะอาดทั้งนี้ นายชัชชาติยังแวะบูธตัดผม พร้อมบอกกับคนตัดผมว่า ‘ยังไงก็ได้ ขอร้องอย่าแหว่ง ถ้าแหว่งแล้วซ่อมยาก’
"ชัชชาติ" รับ "บิ๊กป้อม" โทรหาจริง แต่รับไม่ทัน เพราะเบอร์ไม่คุ้น จนคนต้องมาบอก|ชัชชาติ รับ บิ๊กป้อม โทรหาจริง จะส่งกำลังพลมาช่วยแพ็กกระสอบทราย ป้องกันแนวฟันหลอ เสริมริมแม่น้ำเจ้าพระยา 20,000 กระสอบวันนี้ (27 ส.ค. 65) นายชัชชาติ สิทธิพันธ์ ผู้ว่าราชการกรุงเทพมหานคร เปิดเผยว่า พล.อ.ประวิตร วงษ์สุวรรณ รักษาการนายกรัฐมนตรี โทรมาหาเมื่อวานนี้ แต่รับสายไม่ทัน เพราะเบอร์ไม่คุ้น แต่สุดท้าย มีคนบอกว่า ให้รับสายหน่อยพอรับสายแล้วทราบว่าเป็น พล.อ.ประวิตร ท่านให้ความกรุณามาก ท่านโทรมาเองเลย ว่า มีอะไรที่จะให้ท่านช่วยเหลือก็ให้บอกได้เลย เป็นความช่วยเหลือทางทหาร ที่เป็นความช่วยเหลือต่อเนื่อง ซึ่งก็เป็นจังหวะดี เพราะว่าจริงๆ แล้วตอนนี้ กทม.เจอภาวะน้ำเหนือที่กำลังไหลลงมา ผสมกับสถานการณ์น้ำทะเลหนุน แล้วมีแนวเขื่อนฟันหลอ ที่ กทม. เตรียมพร้อมไว้แล้ว แต่ก็ยังต้องการกำลังเสริมพรุ่งนี้ท่านจะส่งกำลังเจ้าหน้าที่ทหาร มาช่วยประมาณ 100 คนช่วยเรียงกระสอบทราย ส่วนหนึ่งที่กองทัพเรือที่มีเขื่อน กทม. อยู่ อีกส่วนไปบรรจุทรายลงกระสอบเกือบ 20,000 กระสอบ ตรงใต้สะพานตากสินนอกจากนี้ ยังต้องประสานงานกับหน่วยงานต่างๆ อีก เช่น กรมชลประทานที่มาช่วยระบายน้ำออกจากคลองประเวศ ไปทางตะวันออก / คลองพระองค์เจ้า มีการเปิดเครื่อง 6 เครื่อง 18 ลูกบาศก์เมตรต่อวินาที ทำให้บรรเทาสภาวะไปได้ถือเป็นนิมิตรหมายที่ดีของความร่วมมือร่วมใจ ที่คุยกันได้ทุกหน่วยงาน ในฐานะ ผู้ว่าฯ กทม. เราต้องเป็นคนรับใช้ประชาชนอยู่แล้ว ถ้าทุกหน่วยงานช่วย กทม. ก็ยินดีอยู่แล้ว ต้องขอบพระคุณรัฐบาลที่กรุณากับ กทม. โดยก่อนหน้านี้เคยคุยกันมานานแล้ว แต่ท่านก็มาย้ำอีกทีนึง ซึ่งตอนที่เจอท่านประยุทธ์ ท่านก็ถามเรื่องนี้ตลอดพล.อ.ประวิตร ท่านเองก็คงกังวลเรื่องนี้ด้วย เพราะจังหวะที่ท่านเข้ามา ก็เป็นสถานการณ์ที่น้ำขึ้นพอดี ถ้ายกหูกันได้ ก็จะได้แก้ปัญหาร่วมกัน และแก้ปัญหาให้ประชาชากันได้เมื่อถามว่านอกจากเรื่องการแก้ปัญหาน้ำแล้ว ได้คุยกับ พล.อ.ประวิตร ในประเด็นอื่นอีกหรือไม่ นายชัชชาติ กล่าวว่า ยังเลย แต่ พล.อ.ประวิตร บอกว่าถ้ามีเรื่องอะไรให้โทรหาได้เลย ในมิติอื่นเดี๋ยวคงคุยกัน นอกเหนือจากเรื่องการเรียงกระสอบคงมีเรื่องลอกคลอง การเคลื่อนย้ายคนเวลาเกิดน้ำท่วม การประสานงานกับหน่วยงานอื่น
ชัชชาติ ขอบคุณ ศรีสุวรรณ โพสต์ติงเดินแบบ ทำให้คนรู้ว่าเป็นงานอะไร ปัดได้ค่าตัว|ชัชชาติ ขอบคุณ ศรีสุวรรณ โพสต์ติงเดินแบบ ทำให้คนรู้ว่าเป็นงานอะไร เชื่อถ้ารู้คงไม่โพสต์ ปัดได้ค่าตัวนายชัชชาติ สิทธิพันธุ์ ผู้ว่าราชการกรุงเทพมหานคร เปิดเผยกรณี นายศรีสุวรรณ จรรยา โพสต์ภาพและข้อความเชิงตำหนิว่าผู้ว่าฯ กทม. มัวแต่ไปเดินแบบไม่สนใจปัญหาน้ำท่วมและรถติดว่า จริงๆต้องขอบคุณศรีสุวรรณ ถ้าไม่โพสต์คนคงไม่รู้ว่าเป็นการเดินแบบเพื่อคนพิการซึ่งตอนนั้นตนเองเดินแบบเพื่อคนพิการทางสายตาซึ่งคนก็ไม่รู้ จริงๆ แล้วเป็นการเพิ่มความเท่าเทียมกัน เพราะเมืองจะน่าอยู่ได้ ต้องดูแลทุกคนอย่างเท่าเทียมกัน ไม่ว่าจะเป็นคนพิการทางสายตาหรือทางการได้ยิน สติปัญญาซึ่งหน้าที่ กทม. ก็ต้องดูแลตรงนี้ เพราะคงไม่มีใครดูแลดีเท่า กทม. ได้ เพราะเป็นหน้าที่เราโดยตรง การที่ไปเดินแบบร่วมงานนี้เพราะให้ความสำคัญ และเชื่อว่าหากนายศรีสุวรรณ รู้ว่าตนเองเดินแบบกับคนพิการทางสายตาก็คงไม่โพสต์ แต่ที่โพสต์เพราะคงไม่ทราบ เพราะวันนั้นก็ใส่แมสก์ปิดหน้าปิดตาส่วนที่เดินคล้องมือเพราะคนพิการทางสายตาเดินบนเวทีไม่ได้ เดี่ยวเขาตก จึงได้ช่วยคล้องให้เค้าจับ ซึ่งจริงๆ แล้วเป็นกิจกรรมที่ดี ทำให้เข้าใจจิตใจและความรู้สึกร่วมกับคนที่มีข้อจำกัดทางด้านร่างกายผู้ว่าฯ กทม. ปฏิเสธว่าไม่ได้รับค่าตัว เพราะเรารู้หน้าที่เรา และงานนี้เป็นเหมือนงานการกุศล และส่วนตัวไม่ได้รู้สึกท้ออะไร ที่มีคนคอยจ้องจับผิด แต่รู้สึกขอบคุณหากสิ่งไหนที่บกพร่องก็พร้อมปรับปรุงตัวเอง พยายามมองบวกอย่ามองลบ ถ้ามันไม่เป็นไม่เป็นความจริง ก็ไม่เป็นไร แค่หากเป็นความจริงก็ปรับปรุงตัวก็เท่านั้น
"บิ๊กเด่น" พล.ต.อ.ดำรงศักดิ์ กิตติประภัสร์ เป็น ผบ.ตร.คนใหม่ ส่องโปรไฟล์-ผลงานเด่น|29 ส.ค.65 ที่ห้องศรียานนท์ ชั้น 2 อาคาร 1 สำนักงานตำรวจแห่งชาติ (ตร.) พล.อ.ประวิตร วงศ์สุวรรณ รักษาราชการแทนนายกรัฐมนตรี เป็นประธานการประชุมคณะกรรมการนโยบายตำรวจแห่งชาติ หรือ ก.ต.ช. เพื่อพิจารณาแต่งตั้งผู้บัญชาการตำรวจแห่งชาติคนที่ 13 แทน พล.ต.อ.สุวัฒน์ แจ้งยอดสุข ผบ.ตร ที่จะเกษียณอายุราชการในวันที่ 30 ก.ย.นี้โดยที่ประชุม ก.ต.ช. เลือก พล.ต.อ.ดำรงศักดิ์ กิตติประภัสร์ รอง ผบ.ตร เป็นผู้บัญชาการตำรวจแห่งชาติ (ผบ.ตร.) คนใหม่ โดยพล.ต.อ.ดำรงศักดิ์ เป็นนักเรียนนายร้อยตำรวจรุ่น 38 อาวุโสอันดับ 2 ซึ่งเหลืออายุราชการอีก 1 ปี ที่จะเกษียณอายุราชการในปี 2566สำหรับ บิ๊กเด่น พล.ต.อ.ดำรงศักดิ์ กิตติประภัสร์ ผบ.ตร. คนที่ 13 เป็นนักเรียนเตรียมทหารรุ่น 22 เป็นเพื่อนร่วมรุ่นกับ พล.อ.ณรงค์พันธ์ จิตต์แก้วแท้ ผบ.ทบ. และเป็นนักเรียนนายร้อยตำรวจรุ่น 38 จบปริญญาโทรัฐประศาสนศาสตร์ จาก City University ประเทศสหรัฐอเมริกา , หลักสูตรการควบคุมฝูงชน ของ Tacoma Police Department ประเทศสหรัฐอเมริกา และ หลักสูตร Pacific Training Initiative (PTI) ของ F.B.I.สำหรับผลงานโดดเด่นมากที่สุด ของ "บิ๊กเด่น" คือการปราบปรามอาชญากรรมทางไซเบอร์ ในฐานะผู้อำนวยการศูนย์ปราบปรามอาชญากรรมทางเทคโนโลยีสารสนเทศ ตร. หรือ ศปอส.ตร. ทลายแก๊งคอลเซ็นเตอร์ ที่อ้างเป็นตำรวจ สภ.เมืองเชียงใหม่ สภ.เมืองระนอง เจ้าหน้าที่ไปรษณีย์ เจ้าหน้าที่บริษัท DHL ซึ่งมีการขยายผลไปจับกุมถึงประเทศกัมพูชา แบบถอนรากถอนโคน และด้วยความเป็นตำรวจที่มีมนุษยสัมพันธ์ดี จึงได้รับความร่วมมือจากผู้นำตำรวจกัมพูชาเป็นอย่างดี ล่าสุดมีการจับกุมผู้ต้องหาตามหมายในประเทศกัมพูชา 94 ราย ถือเป็นการจับกุมครั้งใหญ่ที่สุดที่เคยมีมานอกจากนี้ยังกวาดล้างเครือข่ายพนันออนไลน์ และอาชญากรรมทางไซเบอร์รายสำคัญ เช่น คดีเสี่ยโป้ เครือข่ายพนันออนไลน์รายใหญ่จนนำไปสู่การยึดและอายัดทรัพย์จำนวนมาก คดีทลายแท่นผลิตแบงค์ดอลล่าห์ปลอม คดีค้าอาวุธปืนออนไลน์ และคดีแก๊งปล่อยเงินกู้ ซึ่งล้วนแล้วแต่สร้างความเดือดร้อนให้แก่ประชาชนทั้งสิ้นนอกจากนี้ยังได้ขับเคลื่อนระบบ การรับแจ้งความผ่านระบบออนไลน์ ที่ทันสมัยเข้ากับยุคดิจิตัล ซึ่งถือเป็นเรื่องที่ยากและท้าทายมากๆ เพราะเป็นการปฏิวัติรูปแบบการรับแจ้งความครั้งสำคัญ ตามแนวความคิดและนโยบายของ พล.ต.อ.สุวัฒน์ ปรมาจารย์นักสืบยุค 5G และ รัฐบาล 4.0 อีกด้วยพล.ต.อ.ดำรงศักดิ์ ยังได้เป็นผู้ริเริ่มทำข้อตกลงความร่วมมือกับ กระทรวงการอุดมศึกษา วิทยาศาสตร์ วิจัยและนวัตกรรม (ก.อว.) ได้รับทุนจาก นายเอนก เหล่าธรรมทัศน์ รมว.อว. เพื่อพัฒนาข้าราชการตำรวจส่งไปศึกษาระดับปริญญาโท ด้าน Cyber security ณ ประเทศสหรัฐอเมริกา จีน เสปน และเยอรมนี ปีละ 4 ทุน ติดต่อกัน 3 ปี รวม 12 ทุน ตั้งแต่ปี 2565-2567
สิระ เจอคุกเพิ่ม 16 เดือน ปมบุกรุก รพ.สนามหมอเหรียญทอง-หมิ่นประมาท|นายสิระ เจนจาคะ อดีตสมาชิกสภาผู้แทนราษฎร (ส.ส.) กรุงเทพมหานคร พรรคพลังประชารัฐ ถูกศาลแขวงดอนเมืองออกคำสั่งจำคุก 16 เดือน ไม่รอลงอาญา เมื่อวันจันทร์ (29 ส.ค.) จากการบุกรุกโรงพยาบาลสนามของโรงพยาบาลมงกุฎวัฒนะ และหมิ่นประมาท พลตรี เหรียญทอง แน่นหนา และบริษัทคำพิพากษาดังกล่าวออกมาเพียง 1 เดือน หลังจากนายสิระ ถูกศาลอาญากรุงเทพใต้สั่งจำคุก 8 เดือน เมื่อวันที่ 27 ก.ค. จากการหมิ่นประมาท พลตำรวจเอก เสรีพิศุทธ์ เตมียเวส ส.ส. แบบบัญชีรายชื่อ และหัวหน้าพรรคเสรีรวมไทย แต่ศาลให้รอการลงโทษไว้ 2 ปีส่วนคดีการบุกรุกโรงพยาบาลสนามนี้เกิดขึ้นเมื่อวันที่ 7 พ.ค. นายสิระพาพรรคพวก 4-5 คน เข้าไปในเขตก่อสร้างโรงพยาบาลสนามแห่งดังกล่าว ซึ่งเป็นที่ดินของบริษัท มงกุฎวัฒนะ จำกัด ตั้งอยู่ในเขตหลักสี่ ซึ่งเป็นเขตเลือกตั้งที่นายสิระเป็นตัวแทนอยู่ในขณะนั้นต่อมา อดีต ส.ส. รายนี้ยังนำชาวบ้านราว 20 คนไปถือป้ายประท้วงที่สำนักงานเขตหลัก 4 กล่าวหาบริษัทของ พล.ต.เหรียญทอง ว่าการเปิดรับบริจาคสร้างโรงพยาบาลสนามนั้นถูกต้องหรือไม่ และเรียกร้องให้อธิบายว่าการเก็บเงิน 1,500 บาทต่อคนสำหรับผู้ป่วยที่มารักษาที่โรงพยาบาลสนามแห่งดังกล่าวมีที่มาถูกต้องหรือไม่ ไม่รวมกับข้อสงสัยอื่นๆ เช่น ความปลอดภัยของโรงพยาบาลสนามแห่งนี้ศาลระบุว่า นายสิระ ละเมิดประมวลกฎหมายอาญามาตรา 326 ว่าด้วยการหมิ่นประมาท 5 กระทง ให้จำคุกกระทงละ 2 เดือน รวม 10 เดือน และมาตรา 362 ว่าด้วยการบุกรุก ให้จำคุกอีก 6 เดือน รวมทั้งสิ้น 16 เดือน
ส.ส.ประชาธิปัตย์ ลั่นอยากเสนอพรรคถอนตัวจากรัฐบาล หลังไม่ปลื้มพลังประชารัฐ|นายชัยชนะ เดชเดโช สมาชิกสภาผู้แทนราษฎร (ส.ส.) จ.นครศรีธรรมราช และรองเลขาธิการพรรคประชาธิปัตย์ กล่าวเมื่อวันอังคาร (30 ส.ค.) ว่าตนอยากเสนอให้พรรคประชาธิปัตย์ถอนตัวจากพรรคร่วมรัฐบาล หลังจากไม่พอใจต่อการกระทำหลายอย่างที่ผ่านมาของพรรคพลังประชารัฐหนึ่งในการกระทำที่นายชัยชนะ มองว่ารับไม่ได้ คือการที่นายสัณหพจน์ สุขศรีเมือง ส.ส. จ.นครศรีธรรมราช ของพรรคพลังประชารัฐ เสนอให้ พลเอก ประวิตร วงษ์สุวรรณ รักษาการนายกรัฐมนตรี ดึงกระทรวงเกษตรและสหกรณ์ และกระทรวงพาณิชย์ ไปอยู่ในความดูแลของพรรคพลังประชารัฐนายชัยชนะ กล่าวว่า นี่ไม่ใช่ครั้งแรกที่ ส.ส. ภาคใต้ของพรรคพลังประชารัฐ ออกมาพูดจาดูแคลนพรรคประชาธิปัตย์นายชัยชนะ มองว่า ส.ส. ภาคใต้ ของพรรคพลังประชารัฐ รู้ตัวดีว่าที่ชนะการเลือกตั้งนั้นเป็นเพราะความนิยมในตัว พลเอก ประยุทธ์ จันทร์โอชา ไม่ใช่ความนิยมส่วนตัว ดังนั้นจึงต้องพยายามด้อยค่าคู่แข่งในพื้นที่ เพื่อให้ตนได้รับการเลือกตั้งกลับมาในสมัยหน้า ด้วยการสร้างภาพว่าพรรคคู่แข่งนั้นไม่มีผลงาน และทำให้ชาวบ้านมีความเป็นอยู่ที่ดีขึ้นไม่ได้ อย่างเช่น ปัญหาสินค้าราคาแพง และราคาผลผลิตทางการเกษตรตกต่ำ โดยโยนบาปมาว่าให้พรรคประชาธิปัตย์ ทั้งที่ชาวบ้านต่างเห็นว่า รัฐมนตรีของพรรคประชาธิปัตย์ สามารถแก้ปัญหาได้เป็นที่พึงพอใจของประชาชน ส.ส. พรรคประชาธิปัตย์รายนี้ กล่าวว่า นายสัณหพจน์ มักฉวยโอกาสตอนที่มีกระแสข่าวการปรับคณะรัฐมนตรี เรียกร้องให้ พล.อ.ประวิตร ดึงกระทรวงพาณิชย์ และกระทรวงเกษตรและสหกรณ์คืน จากที่พรรคประชาธิปัตย์เป็นรัฐมนตรีว่าการในขณะนี้ จึงอยากถามนายสัณหพจน์ว่าที่ออกมาเรียกร้อง เพราะหวังผลในการเลือกตั้งใช่หรือไม่ เพราะตำแหน่ง ส.ส. ธรรมดา คงโน้มน้าวให้ประชาชนสนับสนุนไม่ได้ จึงฉวยโอกาสเรียกร้องตำแหน่งและด้อยค่าพรรคร่วมรัฐบาลไปพร้อมๆ กันขณะเดียวกัน ส่วนตัวเห็นว่า หากผู้ใหญ่ในรัฐบาล มีแนวคิดจะยึดคืนตำแหน่งรัฐมนตรี สัดส่วนพรรคประชาธิปัตย์ ตามที่นายสัณหพจน์ เสนอมานั้น ก็ขอให้ทบทวนความคิดดี ๆ เนื่องจากพรรคประชาธิปัตย์ไม่เคยกลัว และไม่เคยขอร้องในเรื่องนี้ รวมทั้งพรรคประชาธิปัตย์ มีมารยาททางการเมืองพอที่จะไม่ก้าวก่ายในการคัดเลือกตัวบุคคลที่จะมาทำหน้าที่รัฐมนตรีของแต่พรรคเพราะฉะนั้น หากเป็นเช่นนั้นจริง แกนนำรัฐบาลและพรรคพลังประชารัฐเปรียบเสมือนศรีธนญชัย หลอกได้แม้กระทั่งคนที่มีบุญคุณที่ให้โอกาส สนับสนุนกันมา ก็ถือว่าที่ผ่านมาอยู่ร่วมกันมามีความรักแค่เหมือนเสือ กอด คือ มีความระแวงต่อกัน จึงขอให้ พล.อ.ประวิตร ในฐานะหัวหน้าพรรคพลังประชารัฐ ช่วยอบรมมารยาทในการทำงานร่วมกันระหว่างพรรคร่วมรัฐบาลให้กับนายสัณหพจน์ และ ส.ส.ภาคใต้ของพรรคฯ คนอื่นๆ เพราะที่ผ่านมา มีพฤติกรรมที่ล้ำเส้นไปมาก จนกระทั่ง ตนอยากจะนำเสนอให้พรรคประชาธิปัตย์ ถอนตัวออกจากรัฐบาล เพราะรับไม่ได้กับพฤติกรรมดูถูกดูแคลนและไม่ให้เกียรติกันของ ส.ส. พรรคพลังประชารัฐ ซึ่งปรากฏผ่านสื่อมวลชนในหลายๆ ครั้งที่ผ่านมาด้วย
กัญจนา ชาติไทยพัฒนา ให้กำลังใจประยุทธ์ เพราะมุ่งมั่นทำงานเพื่อประเทศ|นางสาวกัญจนา ศิลปอาชา หัวหน้าพรรคชาติไทยพัฒนา กล่าวถึงสถานการณ์ทางการเมือง ภายหลังพลเอกประยุทธ์ จันทร์โอชา นายกรัฐมนตรี ถูกศาลรัฐธรรมนูญ สั่งยุติการปฏิบัติหน้าที่ จนกว่าศาลฯ จะมีคำวินิจฉัยวาระการดำรงตำแหน่ง 8 ปีว่า การบริหารราชการแผ่นดินยังไม่ติดขัด และถือเป็นช่วงพักผ่อนของพลเอกประยุทธ์ ที่รอคำวินิจฉัยของศาลรัฐธรรมนูญ โดยมีพลเอกประวิตร วงษ์สุวรรณ รองนายกรัฐมนตรี รักษาการนายกรัฐมนตรี ทั้งนี้ ในฐานะบุตรสาวอดีตนายกรัฐมนตรีบรรหาร ศิลปอาชา ยังขอให้กำลังใจพลเอกประยุทธ์ ในฐานะคนที่เป็นนายกรัฐมนตรี ที่มุ่งมั่นตั้งใจทำงานเพื่อประเทศ และประชาชน ซึ่งการเป็นนายกรัฐมนตรี มีปัญหามากมายที่จะส่งผลต่อการตัดสินใจ อาจจะถูกใจประชาชน หรือไม่ ก็มีบ้าง ซึ่งผู้ที่อยู่ขอบสนาม อาจจะไม่เข้าใจว่า ผู้เล่นในสนาม มีข้อจำกัดต่างๆ จึงขอให้กำลังใจพลเอกประยุทธ์ ส่วนกระแสข่าวการยุบสภา หรือการปรับคณะรัฐมนตรีนั้น นางสาวกัญจนา เห็นว่า ยังเป็นเพียงกระแสข่าว เพราะยังไม่มีปัจจัยใดที่จะทำให้เกิดการยุบสภาฯ ขณะเดียวกัน นางสาวกัญจนา ยังกล่าวถึงกรณีที่ ส.ส.ฝ่ายค้าน เรียกร้องให้คณะรัฐมนตรีหยุดการปฏิบัติหน้าที่เช่นเดียวกับนายกรัฐมนตรีว่า ไม่สามารถเป็นไปเช่นนั้นได้ เพราะ จะต้องให้เป็นไปตามครรลองของกฎหมาย และคณะรัฐมนตรียังจะต้องบริหารราชการแผ่นดิน และมีเพียงนายกรัฐมนตรีเท่านั้น ที่ยังจะต้องรอคำวินิจฉัยของศาลรัฐธรรมนูญ
แต่งตั้ง "หมอธเรศ" ขึ้น อธิบดีกรมควบคุมโรค "หมอทวีศิลป์" เป็น รองปลัดกระทรวงสาธารณสุข|ครม. เห็นชอบแต่งตั้งข้าราชการระดับสูง ตามที่ สธ. เสนอจำนวน 7 ตำแหน่ง  "หมอธเรศ" นั่งอธิบดีกรมควบคุมโรค "หมอทวีศิลป์" เป็น รองปลัด สธ.(30 ส.ค.65) นางสาวไตรศุลี ไตรสรณกุล รองโฆษกประจำสำนักนายกรัฐมนตรี เปิดเผยว่า คณะรัฐมนตรี (ครม.) เห็นชอบแต่งตั้งข้าราชการระดับสูง ตามที่กระทรวงสาธารณสุขเสนอจำนวน 7 ตำแหน่ง ได้แก่1. นพ.ธเรศ กรัษนัยรวิวงค์ อธิบดีกรมสนับสนุนบริการสุขภาพ ดำรงตำแหน่ง อธิบดีกรมควบคุมโรค (แทน นพ.โอภาส การย์กวินพงศ์ ที่ขึ้นเป็นปลัดกระทรวงสาธารณสุข)2. นพ.สุระ วิเศษศักดิ์ รองปลัดกระทรวง ดำรงตำแหน่ง อธิบดีกรมสนับสนุนบริการสุขภาพ (แทน นพ.ธเรศ กรัษนัยรวิวงค์ ที่ย้ายไปเป็น อธิบดีกรมควบคุมโรค)3. นพ.พงศ์เกษม ไข่มุกด์ ผู้ตรวจราชการกระทรวง ดำรงตำแหน่ง รองปลัดกระทรวง นพ.ธงชัย กีรติหัตถยากร รองปลัดกระทรวง ดำรงตำแหน่ง อธิบดีกรมการแพทย์ (แทน นพ.สมศักดิ์ อรรคศิลป์ ที่เกษียณอายุราชการ)4. นพ.ธงชัย กีรติหัตถยากร รองปลัดกระทรวง สำนักงานปลัดกระทรวง ดำรงตำแหน่ง อธิบดีกรมการแพทย์5. นพ.ทวีศิลป์ วิษณุโยธิน ผู้ตรวจราชการกระทรวง ดำรงตำแหน่ง รองปลัดกระทรวง6. นพ.ยงยศ ธรรมวุฒิ อธิบดีกรมการแพทย์แผนไทยและการแพทย์ทางเลือก ดำรงตำแหน่ง รองปลัดกระทรวง7. นพ.ธงชัย เลิศวิไลรัตนพงศ์ รองปลัดกระทรวง ดำรงตำแหน่ง อธิบดีกรมการแพทย์แผนไทยและการแพทย์ทางเลือก (แทน นพ.ยงยศ ธรรมวุฒิ ที่ย้ายไปเป็น รองปลัดกระทรวง)
ภูมิใจไทย เคาะมติไม่เก็บดอกเบี้ย ตามร่าง พ.ร.บ.กยศ. เปิดแถลงข่าวกลางสภา 9 โมง|โฆษกพรรคภูมิใจไทย เผย พรรคภูมิใจไทย มีมติ ไม่ให้เก็บดอกเบี้ย ตามร่างพ.ร.บ.กองทุนเงินให้กู้ยืมเพื่อการศึกษา กยศ.เปิดแถลงข่าวกลางสภา 9 โมง นายภราดร ปริศนานันทกุล โฆษกพรรคภูมิใจไทย เปิดเผยหลังการประชุมพรรคภูมิใจไทย ผ่านทางแอปพลิเคชันซูม ว่า ที่ประชุมมีการพิจารณาเรื่อง ร่างพระราชบัญญัติกองทุนเงินให้กู้ยืมเพื่อการศึกษา  ซึ่งมีร่างของนายอนุทิน ชาญวีรกูล หัวหน้าพรรคภูมิใจไทย และ ส.ส.พรรคภูมิใจไทย ประกบกับร่างของรัฐบาลอยู่ด้วย โดยมีประเด็น ในมาตรา 17 แก้ไขมาตรา 44 ในเรื่องการเก็บดอกเบี้ย หรือไม่ กรรมาธิการ เสียงส่วนใหญ่ ไม่เห็นด้วยให้มีการแก้ไข ส่งผลให้มีการเรียกเก็บดอกเบี้ย“ในชั้นกรรมาธิการฯ มาตรานี้มีการโหวตกันด้วยคะแนนเสียงก้ำกึ่งกันมาก โดยมติที่ประชุมพรรคภูมิใจไทย ยืนยันว่าจะไม่ให้มีการเรียกเก็บดอกเบี้ย ตามร่างที่เสนอไปตั้งแต่ต้น เพราะเป็นเรื่องการให้การศึกษาที่ประชาชนจะได้ประโยชน์ และคณะกรรมาธิการ แก้จากร่างรัฐบาลคิดดอกเบี้ยจาก 2% เป็น 0.25% แต่ร่างพรรคภูมิใจไทยเราไม่คิดดอกเบี้ย แต่เราสู้ในคณะกรรมาธิการฯ แพ้ จะมาสู้อีกครั้งในสภาผู้แทนราษฎร โดยนายวิรัช พันธุมะผล ส.ส.พรรคภูมิใจไทย ได้ขอแปรญัตติเอาไว้”นายภราดร กล่าวด้วยว่า พรรคภูมิใจไทย ไม่สนับสนุนให้ชักดาบ เป็นหนี้ต้องใช้ ไม่สนับสนุนยกเลิกหนี้ เพราะจะกระทบรุ่นน้องที่ต้องใช้เงินรุ่นต่อไป แต่การกู้ยืมเพื่อการศึกษาเรายืนยันหลักการว่าเป็นหน้าที่ของรัฐ ที่จะต้องสนับสนุนโอกาสให้กับผู้อยากเรียนต้องได้เรียน ทั้งนี้นายอนุทิน พร้อม ส.ส.พรรคภูมิใจไทย จะแถลงข่าวอย่างเป็นทางการ เวลา 09.00 น. วันที่ 31 สิงหาคม 2565 ที่ห้องแถลงข่าว อาคารรัฐสภา เพื่อแสดงเหตุผลทั้งหมด ท่าทีของพรรคภูมิใจไทย ต่อร่าง? พ.ร.บ.กยศ. ดังกล่าว
อนุทินเผย ภูมิใจไทยหนุนงดเก็บดอกเบี้ย กยศ. เตรียมสู้แก้กฎหมายในสภาฯ|นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ในฐานะ หัวหน้าพรรคภูมิใจไทย พร้อมด้วยสมาชิกพรรค ร่วมกันแถลงข่าว ถึงผลการพิจารณา ร่าง พ.ร.บ.กองทุนเงินให้กู้ยืมเพื่อการศึกษา (กยศ.) ซึ่งเป็นร่างกฎหมายที่จะนำประกบกับร่างของรัฐบาล มีประเด็นสำคัญ ที่พรรคภูมิใจไทยนำเสนอรัฐมนตรีรายนี้ เผยว่า ร่างกฎหมายของพรรคภูมิใจไทย มีการแก้ไขมาตรา 44 ไม่ให้มีการเรียกเก็บดอกเบี้ย เพราะเป็นเรื่องการให้การศึกษาที่ประชาชนจะได้ประโยชน์ แต่คณะกรรมาธิการฯ แก้ไขจากร่างของรัฐบาล ที่คิดดอกเบี้ยจาก 2% เป็น 0.25% ซึ่งต่างจากของพรรคภูมิใจไทย ไม่คิดดอกเบี้ย และแม้ว่าพรรคภูมิใจไทยสู้ในคณะกรรมาธิการฯ แล้วแพ้ แต่ก็จะหยุดความพยายาม จึงจะมาสู้อีกครั้งในสภาผู้แทนราษฎร โดยนายวิรัช พันธุมะผล ส.ส.พรรคภูมิใจไทย ขอแปรญัตติเอาไว้ส่วนกรณีที่มีการวิพากษ์วิจารณ์ว่า จะทำให้จะทำให้รัฐบาลขาดรายได้จากการจัดเก็บภาษีเงินกู้ยืมเพื่อการศึกษานั้น นายอนุทิน ย้ำว่า รัฐบาลต้องให้โอกาสนักศึกษาจบใหม่ในการทำงาน และขอให้รัฐบาลต้องมั่นใจศักยภาพของเด็กไทย ที่จะสามารถทำงานได้ และมีความพร้อมในการคืนเงินกู้ยืม ผ่านรูปแบบภาษี รายได้บุคคลธรรมดา นายอนุทิน กล่าวต่อไปว่า ไม่ว่าสภาผู้แทนราษฎรจะลงมติอย่างไร ก็ถือว่าเป็นเอกสิทธิ์ของสมาชิก แต่ในสัดส่วนของพรรคภูมิใจไทย จะยืนยันสนับสนุนให้งดการจัดเก็บดอกเบี้ยเงินกู้เพื่อการศึกษา
“ส.ว.ธานี” รับเคยสนิท ส.ต.ท.หญิง เลิกติดต่อนานแล้ว ยันไม่รู้เห็นทำร้ายทหารรับใช้|นายธานี อ่อนละเอียด สมาชิกวุฒิสภา ยอมรับเคยสนิท ส.ต.ท.หญิง แต่เลิกติดต่อนานแล้ว ยันไม่รู้เห็นเรื่องทำร้ายทหารรับใช้(31 ส.ค.65) นายธานี อ่อนละเอียด สมาชิกวุฒิสภา ออกเอกสารชี้แจงกรณีมีส่วนเกี่ยวข้องกับการช่วยเหลือหญิงสาวเข้ารับราชการตำรวจว่า ได้ประกอบอาชีพทนายความตั้งแต่ ปี 2521 สถานะโสด ได้หย่าร้างมาเกือบ 30 ปีแล้ว กรณีที่ปรากฎเป็นข่าว มีการทำร้ายร่างกายกันของผู้หญิง 2 คน มีการดำเนินคดีกันที่ศาลจัดหวัดราชบุรี ข่าวดังกล่าวเป็นข้อพิพาทของบุคคล 2 คน ตนไม่มีส่วนเกี่ยวข้องหรือรู้เห็นเป็นใจต่อการกระทำดังกล่าว ตนเคยรู้จัก และเคยสนิทสนมกับตำรวจหญิงตามที่เป็นข่าว แต่ได้ขาดการติดต่อกันมานานแล้ว เพิ่งทราบจากสื่อว่า ปัจจุบันว่า ตำรวจหญิงคบหากับชายที่ปรากฎในข่าว ดังนั้น การเสนอข่าวใด ๆ สื่อควรจะคำนึงถึง สิทธิ เสรีภาพของสตรี และควรคำนึงถึงเส้นแบ่งไม่เข้าไปก้าวล่วงเรื่องส่วนตัวของบุคคลเกินสมควรแก่เหตุ ผลที่เกิดขึ้นจากการนำเสนอข่าวของสื่อมวลชนต่าง ๆ และคำกล่าวอ้างที่หาตนใช้ตำแหน่งหน้าที่โดยมิขอบ ก่อให้เกิดความเสียหายต่อหลายสถาบันหลายองค์กร โดยเฉพาะอย่างยิ่ง สถาบันวุฒิสภา คงต้องเข้าสู่กระบวนการตรวจสอบจริยธรรมของวุฒิสภาและคณะกรรมการ ป.ป.ช. ดำเนินการไปตามอำนาจหน้าที่ ตนพร้อมแสดงข้อเท็จจริงต่อกระบวนการตรวจสอบ หากคณะกรรมการตรวจสอบจริยธรรมของทั้งสองหน่วยงานมีมติประการใด พร้อมน้อมรับคำวินิจฉัยนั้น สื่อมวลขนต่างๆคงจะทราบถึงข้อเท็จจริงและผลการวินิจฉัย และกระบวนการสอบสวนเช่นนี้ใช้ระยะเวลาไม่นานนอกจากนี้ นายธานีระบุว่า ไม่ได้ใช้ตำแหน่งหน้าที่โดยมิชอบตามข้อกล่าวหา หน่วยงานดังกล่าวล้วนแต่มีระเบียบข้อบังคับในการแต่งตั้ง โยกย้าย ขณะเดียวกัน สื่อมักจะเสนอข่าวในทางเสียหายเกี่ยวกับคดี บอส อยู่วิทยา ขอเรียนย้ำอีกครั้งว่า เรื่องคดี บอส อยู่วิทยา เป็นเรื่องการร้องเรียนต่อคณะกรรมาธิการฯ สมัย สนข. เรื่องร้องเรียนครบตามองค์ประกอบของการร้องเรียน คณะกรรมาธิการ ก็ต้องรับเรื่องไว้พิจารณาดำเนินการ สอบหาข้อเท็จจริงและสรุปเรื่องราว เพื่อส่งต่อให้กับหน่วยงานที่เกี่ยวข้องดำเนินการไปตามอำนาจหน้าที่ เมื่อส่งไปแล้วปรากฏว่า หน่วยงานที่เกี่ยวข้องพิจารณาแล้วแจ้งว่า ไม่มีผลเปลี่ยนแปลงคำสั่ง ย่อมเป็นที่ยุติ ขอเน้นย้ำว่า หลังจากนั้นคณะกรรมาธิการฯ ไม่ได้เข้าไปเกี่ยวแต่อย่างใด ขอความกรุณาสื่อมวลชนไม่ควรเสนอข่าวในทำนองที่ก่อให้เกิดความเสียหายต่อคณะกรรมาธิการฯ หรือตัวกระผม ท้ายนี้หากมีความคืบหน้าประการใด จะแถลงต่อสื่อมวลขนต่อไป ตนให้ทีมงานติดตามโพสทุกโพส เพจทุกเพจ สื่อทุกสื่อ เพื่อดำเนินการไปตามความเหมาะสมต่อไป
กรรมาธิการทหาร เตรียมเชิญ ส.ว. ชี้แจงปมฝาก ส.ต.ท.หญิง ช่วยงาน|นายมงคลกิตติ์ สุขสินธารานนท์ ส.ส.บัญชีรายชื่อ หัวหน้าพรรคไทยศรีวิไลย์ ในฐานะโฆษกกรรมาธิการทหารฯ กล่าวถึงการประชุมคณะกรรมาธิการฯจะตรวจสอบกรณีให้ ส.ต.ท.หญิงไปช่วยราชการว่าได้ดำเนินการถูกต้องตามกฎหมายหรือไม่ และการฝากเข้ารับราชการว่ ถูกต้องหรือไม่ โดยได้เชิญโดยมี พล.อ.อ.สุวรรณ ขำทอง รองเสนาธิการทหาร เดินทางมาชี้แจงแทนผู้บัญชาการทหารสูงสุด พร้อมด้วย พล.ท.สุรสรห์ ดรุณสาสน์ เจ้ากรมกำลังพลทหาร กองบัญชาการกองทัพไทย และพ.อ.สโรช พารอด ผู้อำนวยการกองการจัดการกำลังพล กรมกำลังพล กองบัญชาการกองทัพไทย รวมถึงผู้แทนจากกองอำนวยการรักษาความมั่นคงภายในภาค 4 ส่วนหน้าส่วนที่ ส.ว. คนดังกล่าวออกมายอมรับแล้วว่าเคยสนิทกับ ส.ต.ท.หญิงนั้น ก็ต้องดูว่าระหว่างที่ ส.ว.คนดังกล่าวเป็น สนช. ได้ใช้เส้นสายอะไรหรือไม่ หากใช้ก็จะผิดจริยธรรมและกฎหมาย ป.ป.ช. แต่ระบบเส้นสายในสังคมไทยนั้น มีมานานแล้ว ซึ่งเป็นการใช้ดุลยพินิจและระบบพรรคพวก โดยมีทุกเหล่าทัพและเป็นกันมานานแล้ว เหมือนกับการฝากเด็กเข้าโรงเรียนจนกลายเป็นวัฒนธรรมไทย ดังนั้น เรื่องนี้จึงเป็นเรื่องที่ต้องขยายผลต่อไปพร้อมยอมรับอีกว่า ตนเองมีชื่อนายพลหลายคนที่รู้จักฝากลูกหลานเข้ารับราชการด้วยวิธีพิเศษ มีทั้งลูกหลานจริงบ้าง และเพื่อนสาวคนสนิทบ้าง ซึ่งหากเปิดชื่อ ก็จะพังทั้งระบบ ดังนั้นจึงค่อยๆเป็นกรณีไป และวันนี้ก็จะสอบถามผู้มาชี้แจงเรื่องเกี่ยวกับการแต่งตั้งโยกย้าย ขณะเดียวกัน คณะกรรมาธิการทหารฯ จะเชิญ ส.ว. คนดังกล่าว มาชี้แจงในสัปดาห์หน้า แต่ก็เชื่อว่า คงไม่มาชี้แจงซึ่งในวงการตำรวจทหารนั้น มีบัญชีเด็กฝากที่จะเข้าสู่ระเบียบตามปกติ แต่ว่าในการสอบสัมภาษณ์ก็จะรู้ว่า ใครมีตั๋วใครดังนั้น ในอนาคตอาจจะต้องมีข้อเสนอแนะไปยังรัฐบาลว่า ในการสอบเข้าราชการ ควรจะเป็นข้อเขียนล้วน ห้ามมีคะแนนพิศวาส ส่วนกรณีดังกล่าว ก็ต้องไปดูว่ามีหลักฐานฝากกันจริงหรือไม่ พร้อมพิจารณาระเบียบที่เกี่ยวข้อง โดยผู้ที่จะมีความผิดก็คือ คนที่บรรจุแต่งตั้งเข้าไป ความจริงสืบไม่ยาก มีคนผิดอยู่แล้ว เอาผิดได้ แต่ผิดมากหรือผิดน้อยก็ต้องดูรายละเอียด เพราะส่วนใหญ่ผู้มีอำนาจไม่ทิ้งหลักฐานไว้
บิ๊กป้อม ลงพื้นที่ฉะเชิงเทรา ชาวบ้านเป็นห่วงทหารคนสนิท ใส่สูทวิ่งตามรถเกือบ 2 กม.|บิ๊กป้อม ลงพื้นที่ฉะเชิงเทรา ชาวบ้านเป็นห่วงทหารคนสนิท (ทส.) ใส่สูทวิ่งตามรถกอล์ฟเกือบ 2 กม. ท่ามกลางแดดร้อน(1 ก.ย.65) ผู้สื่อข่าวรายงานบรรยากาศเก็บตก จากการเดินทางลงพื้นที่มายัง จ.ฉะเชิงเทรา ของพลเอกประวิตร วงษ์สุวรรณ รองนายกรัฐมนตรี รักษาการนายกรัฐมนตรี เพื่อตรวจสถานการณ์น้ำต้นทุนสำหรับการผลิตประปาตามแผนให้ประชาชนเข้าถึงน้ำประปาสะอาดทุกพื้นที่ ยังที่สถานีผลิตน้ำประปาฉะเชิงเทรา (สถานีกรองน้ำสวนสน) ต.วังตะเคียน อ.เมือง จ.ฉะเชิงเทราว่า ในระหว่างที่ พลเอกประวิตร ได้เข้ารับฟังบรรยายสรุปถึงสถานการณ์น้ำในพื้นที่ จ.ฉะเชิงเทรา และภาคตะวันออกเสร็จสิ้นแล้ว และกำลังจะเดินทางไปยังที่อ่างกักเก็บพักน้ำดิบ ที่บริเวณด้านหลังสถานีผลิตน้ำประปาฉะเชิงเทรา ริมคลองนครเนื่องเขตนั้น รักษาการนายกรัฐมนตรีได้ขึ้นนั่งรถกอล์ฟคันขนาดเล็กหมายเลข 1 ที่ทางหน่วยงานผู้รับผิดชอบได้จัดเตรียมไว้รองรับ พร้อมด้วยคณะผู้ติดตามที่ขึ้นรถกอล์ฟ และรถรางติดตามมาอีกจำนวน 5-6 คัน แต่ที่นั่งไม่เพียงพอให้บริการต่อทางเจ้าหน้าที่ และผู้ติดตามได้ทั้งหมดในขณะที่รถคันที่ พลเอกประวิตร นั่งขับนำหน้ามานั้นได้มี รปภ. หรือ ทส. ผู้ติดตามจำนวน 2 นาย ที่คอยดูแลตามประกบและรักษาความปลอดภัยย่างใกล้ชิดอยู่ตลอดเวลานั้น ต้องวิ่งติดตามอยู่ที่ด้านข้างของตัวรถอยู่ตลอดรวมระยะทางยาวไกลถึงกว่า 1.5 กม. ทั้งที่สวมเสื้อผ้าด้วยเสื้อเชิ้ตนุ่งทับด้วยกางเกงสแล็ค และยังสวมเสื้อสูทคลุมทับที่ด้านนอกอีก 1 ชั้น ท่ามกลางสภาพอากาศที่มีแสงแดดค่อนข้างร้อนในช่วงเวลาประมาณ 10.30 น. จนอ่อนแรงลง และตามมาไม่ทันหายไปจากที่ด้านข้างของตัวรถรักษาการนายกฯ จำนวน 1 นาย โดยมี ทส.เพียงจำนวน 1 นายเท่านั้น ที่วิ่งตามท้ายรถมาจนทันและถึงยังที่หมายปลายทางได้ในที่สุด ที่บริเวณริมคลองนครเนื่องเขตก่อนที่รองนายกฯ รักษาการนายกรัฐมนตรี จะลงจากรถเพื่อไปรับฟังการบรรยายถึงแนวทางการบริการจัดการน้ำต้นทุนเพื่อนำมาใช้ในการผลิตน้ำประปาจ่ายให้แก่ชาว จ.ฉะเชิงเทรา ซึ่งจากเหตุการณ์ดังกล่าวนั้น ได้มีผู้มาร่วมในงานและผู้มาต้อนรับ กล่าวเปรยขึ้นมาในทำนองที่ว่า “เหนื่อยไปไหม” หรือบางรายก็บอกกว่า เขาคงเป็นทหารที่ได้รับการฝึกซ้อมมาดี หรืออาจเคยออกแรงวิ่งมาเป็นประจำ หรืออาจได้รับการฝึกและออกกำลังกายอยู่ทุกวันมาก่อนแล้ว จึงได้วิ่งตามมาได้จนทันและถึงยังที่หมายปลายทาง ด้วยระยะทางที่ไกลมากสำหรับคนที่ใช้ชีวิตแบบปกติทั่วไปจะทำได้
เปิดภาพ "บิ๊กป้อม" สมัยยังเป็นทหารหนุ่ม พร้อมเผยสาเหตุที่ยังครองความโสด|เฟซบุ๊กเพจ พลเอกประวิตร วงษ์สุวรรณ General Prawit Wongsuwon ได้โพสต์ภาพชุดและข้อความบางส่วน ที่คัดมาจากหนังสือ “พี่ป้อม พี่ใหญ่ พี่ชายที่แสนดี” จัดทำขึ้นเนื่องในวันคล้ายวันเกิดครบ 76 ปี ของ พล.อ.ประวิตร เมื่อวันที่ 11 สิงหาคม 2565 โดยระบุเรื่องราวของชีวิต พล.อ.ประวิตร ตั้งแต่สมัยเด็ก ตอนเป็นนักเรียนเตรียมทหาร ไปจนเริ่มเส้นทางในกองทัพ พร้อมเผยชีวิตส่วนตัวกับสาเหตุที่ยังครองความโสดถึงอายุ 76 ปี โดยเนื้อหาทั้งหมดระบุว่า พี่ป้อม' ผู้ 'รักแม่และชอบชิม' รบหนักไม่เคยอยู่หลังลูกน้องหนังสือ“ พี่ป้อม พี่ใหญ่ พี่ชายที่แสนดี ” ซึ่งจัดทำขึ้นเนื่องในวันคล้ายวันเกิดครบ 76 ปี ของ พลเอกประวิตร วงษ์สุวรรณ เมื่อวันที่ 11 สิงหาคมที่ผ่านมา มีเนื้อหาเกี่ยวกับประวัติตั้งแต่ ชีวิตวัยเยาว์ ไลฟ์สไตล์ ช่วงเป็นนักเรียนเตรียมทหาร จนกระทั่งเข้ารับราชการทหาร และเข้าสู่การเป็นนักการเมือง หนังสือดังกล่าวจัดทำขึ้นจากน้องๆ ที่ทำงานด้วยกันมา ต้องการบันทึกเรื่องราวเบื้องลึก – เบื้องหลังชีวิตของ พลเอกประวิตรไว้เป็นหนังสือ“พี่ป้อม” เป็นทหารมาตลอดชีวิตจึงค่อนข้างเคยชินกับการใช้คำพูดที่ดูโผงผางเสียงดังทำให้ดูเสมือนเป็นคนดุหรือเข้มงวดในเวลาทำงาน แต่ถ้ามีโอกาสสัมผัสชีวิตส่วนตัวของท่านเมื่ออยู่นอกเวลางานแล้ว จะพบว่าเป็นคนอ่อนโยนอารมณ์ดี มีเมตตาใครได้ใกล้ชิดจะรู้สึกสบายใจไม่ว่าจะเป็นญาติสนิทมิตรสหาย ผู้ใหญ่ ผู้น้อยผู้ใต้บังคับบัญชาและมักจะกล่าวเป็นเสียงเดียวกันว่าท่านเป็นคนที่รักเพื่อนพ้อง ลูกน้อง มีความเป็นผู้นำ เสียสละและเป็นผู้ให้ อีกทั้งเป็นผู้ประสาน สิบทิศที่ทุกองค์การให้การยอมรับนอกจากนั้นยังเป็นผู้ที่ยึดมั่นในความจงรักภักดีต่อสถาบันชาติ ศาสนา พระมหากษัตริย์อย่างที่สุด เป็นลูกที่มีความกตัญญูกตเวทีต่อบุพการีอย่างยิ่ง รักครอบครัว รักเพื่อน รักลูกน้อง ชอบเล่นกีฬามันออกกำลังกายเป็นชีวิตจิตใจ ชอบทำบุญชื่นชอบในธรรมชาติ รักงานศิลปะ ชอบทำกับข้าว และมักหาอาหารอร่อยๆให้คนใกล้ชิดรับประทาน รวมทั้งมีสุนัขตัวโปรดเป็นเพื่อนเล่นแม้ปัจจุบันจะเข้ามาทำงานการเมืองก็ไม่เคยเปลี่ยนวิถีชีวิตและการทำงานไปจากเดิมหนังสือ ระบุว่า “พี่ป้อม”เกิดในครอบครัวทหาร มีคุณพ่อรับราชการเป็นนายทหารเหล่าทหารปืนใหญ่ คือ พลตรีประเสริฐ วงษ์สุวรรณ และคุณแม่สายสนี วงษ์สุวรรณ โดยพี่ป้อมเป็นพี่ชายคนโต มีน้องชาย 4 คน เนื่องจากคุณพ่อมีภารกิจต้องเดินทางไปต่างจังหวัดเป็นประจำ ทำให้คุณแม่สายสนีต้องดูแลลูกๆ ด้วยการหารายได้เสริม จึงต้องขายอาหาร เช่น ข้าวแกง อาหารตามสั่ง ก๋วยเตี๋ยว ข้าวต้มมัด กล้วยแขก และขนมอื่นๆ ซึ่ง “พี่ป้อม”ต้องทำหน้าที่นำอาหารไปขายหรือส่งให้ลูกค้าตามสถานที่ต่างๆทำหน้าที่ลูกชายคนโตของบ้านและพี่ของน้องน้องจ่ายแล้วทำเป็นชื่อพี่ชายที่แสนดีมาตั้งแต่วัยเยาว์ไม่ว่าคุณแม่จะพูดกับพี่ป้อมอย่างไรหรือในเรื่องอะไรก็ตาม พี่ป้อมจะถือคำพูดของคุณแม่คำไหนเป็นคำนั้นแล้วจะเชื่อฟังและปฏิบัติทุกอย่างที่คุณแม่บอกและอีกเหตุผลหนึ่งที่ทำให้พี่ป้อมเชื่อฟังคุณแม่อย่างยิ่งก็เพราะมาคุณแม่พูดเรื่องอะไรก็ตามก็มักจะถูกเสมอ สิ่งที่พร่ำสอนเสมอคือให้กตัญญูต่อชาติ ต่อแผ่นดิน ต่อพระมหากษัตริย์ และต่อผู้มีพระคุณ อีกทั้งยังสอนในเรื่องของความซื่อสัตย์เสียสละจริงใจต่อมิตรสหาย ไม่เอารัดเอาเปรียบคนอื่นให้รักครอบครัว โดยเฉพาะน้อง ต้องถือเป็นเรื่องสำคัญสิ่งที่พิสูจน์ให้เห็น ถึงความกตัญญูและความรักที่มีต่อครอบครัวคือการที่คงความเป็นโสดมาถึงปัจจุบันซึ่งหลายคนเคยสงสัยว่าทำไมถึงไม่แต่งงาน ซึ่งคนใกล้ชิดเล่าให้ฟังว่า เพราะพี่ป้อมเป็นห่วงว่าจะไม่มีคนดูแลคุณแม่ อดีตว่ากันว่าพี่ป้อมเคยมีแฟนที่เกือบจะแต่งงานกันอยู่แล้ว แต่ด้วยความที่พี่ป้อมเป็นห่วงคุณแม่ กลัวว่า จะไม่มีเวลาให้ท่านอย่างเต็มที่ประกอบกับพี่ป้อมมีชีวิตกับลูกน้อง ตามแนวชายแดนตลอด ทำให้ต้องตัดใจจากการมีชีวิตคู่ มาใช้ชีวิตอยู่กับคุณแม่"ในหนังสือดังกล่าวยังพูดถึงความผูกพันระหว่าง 3 ป. โดยเฉพาะที่ดำรงตำแหน่งผู้บังคับกองร้อย ที่กองพันทหารราบที่ 2 กรมทหารราบที่ 21 รักษาพระองค์ ได้มีนายทหารรุ่นน้องสองคนมาพักรวมกันอยู่ที่บ้าน โดยพี่ป้อมจะแนะนำสั่งสอนตลอดจนดูแลชีวิตความเป็นอยู่ของน้องทั้งสองคนเป็นอย่างดี เป็นคนเข้าครัว ทำอาหารให้น้องทั้งสองคนทานเป็นประจำทำให้พี่น้องทั้งสามคนสนิทกันมาก มีความรักใคร่กลมเกลียว โดยยึดถือพี่ป้อมเป็นผู้ใหญ่ตลอดมา ซึ่งน้องสองคนนั้นคือพลเอกอนุพงษ์ เผ่าจินดา และพลเอกประยุทธ์ จันทร์โอชานั่นเองหนังสือระบุยังระบุถึง “พี่คราม” นายปัฐวาท ศรีสุขวงศ์ เพื่อนนักเรียนโรงเรียนเซนต์คาเบรียล ตั้งแต่ชั้นประถมศึกษาปีที่1 จนถึงมัธยมศึกษาปีที่ 6 ซึ่งเป็นเพื่อนรักที่คบหากันมากกว่า 60 ปี อีกทั้งครอบครัววงษ์สุวรรณ และครอบครัวศรีสุขวงศ์ สนิทชิดเชื้อกันเป็นอย่างมาก โดยเฉพาะเรื่องของการทำบุญที่ “พี่ป้อม”และ “พี่คราม” ต่างก็เดินทางสายบุญด้วยกันมาหลาย สิบปี“พี่ป้อมกับพี่ครามสนิทกันมากเคยไปกินไปนอนที่บ้านใน กองพล ปตอ.เป็นประจำ ไปเตะฟุตบอลด้วยกัน ลอกการบ้านกัน กินข้าวฝีมือคุณย่าหรือคุณแม่สายสนี พี่ป้อมถึงจะตัวเล็กแต่ใจนักเลง ไม่กลัวใคร และมีคุณพ่อเป็นนายทหารก็มักจะช่วยเหลือไม่ให้ใครมาข่มเหงรังแก เมื่อพี่ป้อม มารับราชการทหารก็ให้ความช่วยเหลือในการพัฒนาหน่วยบ่อยมาก ในเรื่องสวัสดิการและเรื่องต่างๆความผูกพันของเพื่อนทั้งสองคนนี้มีมากจริงๆอย่างตอนที่พี่ครามป่วยจนเดินแทบไม่ได้ พี่ป้อมจะกุลีกุจอถามไถ่น้องๆว่ามีหมอเก่งๆที่ไหน แล้วก็รีบให้ไปติดต่อทันทีและยังช่วยเหลือดูแลด้วยตัวเองจนอาการดีขึ้น สองคนนี้เขารักกันเหมือนพี่น้อง..ในส่วนของไลฟ์สไตล์นั้น หนังสือระบุว่า พี่ป้อมเป็นคนที่มีวินัยดีมากตื่นแต่เช้าเวลา 4.00 น. วิ่งออกกำลังกายจากนั้นก็จะอาบน้ำแต่งตัวรับประทานอาหารเช้าเวลา 5.45 น. ทุกวันและก็จะเข้าที่ทำงานเพื่อทำงานทันที แม้ว่าปัจจุบันขณะดำรงตำแหน่งการเมืองต้องก็ยังตื่นแต่เช้ามาออกกำลังกายเหมือนเดิม นอกจากนั้นอาจเรียกได้ว่าเป็นพี่ป้อมสายบุญ โดยคนใกล้ชิดเล่าให้ฟังว่าสิ่งที่ต้องปฏิบัติเป็นกิจวัตร คือ การถวายสังฆทานเป็นประจำและใส่บาตรทุกวันหรือหากวันใดที่ไม่สามารถทำด้วยตัวเอง ก็จะให้คนในบ้านดำเนินการแทน นอกจากนั้นยังเป็นคนที่รักธรรมชาติและศิลปะที่สำคัญเป็นคนที่สนใจในเรื่องอาหารการกิน ชอบหาอาหารอร่อยๆให้เพื่อนๆ น้องๆ ได้รับประทาน ร้านที่พี่ป้อมแนะนำการันตีเลยว่าอร่อยจริง ปกติแล้วก็เป็นคนทานง่าย ตอนเช้าจะทานประเภทโจ๊ก หรือข้าวต้ม หรือข้าวราดแกงซึ่งคล้ายกับกับข้าวที่คุณแม่เคยทำให้ทานสมัยเด็กๆ และจะมีร้านก๋วยเตี๋ยวเนื้อที่โปรดปราน ชื่อ “ร้านรสเยี่ยม” อยู่แถวถนนมูลเมืองอำเภอเมือง จังหวัดเชียงใหม่นอกจากนั้นในวันสบายสบายอยู่บ้านก็จะใช้ชีวิตส่วนตัวอยู่ที่บ้านด้วยการแต่งตัวสบายๆ หยอกเล่นกับสุนัขตัวโปรดพันธุ์เชาเชา และด้วยความที่สุนัขพันธุ์เชาเชา มีขนยาวปุกปุย และไม่ถูกโฉลกกับอากาศร้อนในเมืองไทยพี่ป้อมถึงหน้าติดเครื่องปรับอากาศให้ได้อยู่อย่างมีความสุข เรียกว่าพี่ป้อมใส่ใจในทุกเรื่องใส่ใจทุกสุขของลูกน้อง แม้ขนาดสุนัขก็ยังได้รับการใส่ใจขนาดนี้ในส่วนของชีวิตช่วงศึกษาโรงเรียนเตรียมทหาร ด้วยความที่มีบุคลิกที่เป็นคนเมตตา ใจกว้างเสียสละ และเป็นเด็กกรุงเทพฯ จึงเป็นผู้ที่ดูแลเพื่อนพ้องตลอดหรือจะเรียกว่าหัวโจกก็ไม่แตกต่างกัน โดยเฉพาะวันหยุดก็จะพาเพื่อนๆที่อยู่ต่างจังหวัดแต่ไม่ได้กลับบ้านมาพักผ่อนที่บ้านพัก คุณพ่อและคุณแม่ของพี่ป้อมจะคอยดูแลเรื่องอาหารการกินให้อิ่มหมีพีมันตลอดเวลา โดยพี่ป้อมจะชวนเพื่อนๆมาเล่นฟุตบอล ในบางครั้งจะพาเพื่อนไปเล่นว่าวที่สนามหลวง และบางโอกาสก็ออกไปเที่ยวกันสนุกสนานแล้วกลับมานอนที่บ้านพล ปตอ.กันพี่ป้อมในฐานะทหารหนุ่มเมื่อสำเร็จการศึกษาจาก รร.จปร. ได้ออกปฏิบัติงานสนามในพื้นที่ทุรกันดาร และมีปัญหาการก่อการร้าย โดยได้รับมอบภารกิจทำการปราบปรามผู้ก่อการร้ายคอมมิวนิสต์ในพื้นที่บริเวณเทือกเขาภูพาน เขตรับผิดชอบของกองทัพภาคที่ 2 ในฐานะผู้หมวดใหม่ได้นำกำลังเข้าทำการลาดตระเวนหาข่าว ซุ่มโจมตี และปะทะผู้ก่อการร้ายคอมมิวนิสต์หลายครั้ง สามารถจับกุมและยึดอาวุธยุทโธปกรณ์พร้อมเอกสารสำคัญของผู้ก่อการร้ายได้เป็นจำนวนมากพื้นที่สำคัญที่ต้องการปฏิบัติภารกิจคือพื้นที่อำเภอนาแก จังหวัดนครพนม ซึ่งเป็นพื้นที่ในเขตอิทธิพลของผู้ก่อการร้ายคอมมิวนิสต์ มีการปะทะอย่างรุนแรง“ในปี 2513 - 2517 พี่ป้อมอาสาเข้าปฏิบัติราชการสงครามในประเทศที่ 3 เพื่อป้องกันไม่ให้เหตุการณ์ลุกลามจากภายนอกประเทศเข้ามาในประเทศไทย โดยเข้าไปรบที่ประเทศเวียดนามเป็นเวลาประมาณ 1 ปีเศษ เรื่องนี้พี่ป้อมเล่าให้น้องๆที่จัดทำหนังสือเล่มนี้ฟัง ว่า “ผมออกรบที่เวียดนามตอนนั้นเขาให้ไปประจำที่ไซ่ง่อนเข้าสังกัดในกองพลเสื้อดำ ที่มีพลเอก เสริม ณ นครเป็นผู้บัญชาการกองพลในสมัยนั้น การจะได้เป็นทหารหากจะให้เติบโตก็ต้องผ่านประสบการณ์สงครามก่อน ช่วงนั้นรบกันหนักมาก ยิงกันทุกวัน บริเวณเส้นขนานที่ 17 ทหารฝ่ายเวียดกงวางกับระเบิดเยอะมากเลยน่าจะมีทหารไทยตายไปหลาย 100 คน”จากนั้นในปี 2517 ถึง 2518 แล้วเรามอบหมายให้ปฏิบัติภารกิจปราบปรามผู้ก่อการร้ายฯอีกครั้งในพื้นที่อยู่บ้านห้วยโกร๋น อำเภอทุ่งช้าง จังหวัดน่านเขตรับผิดชอบของกองทัพภาคที่ 3 ทำหน้าที่นายทหารฝ่ายยุทธการ กองพันหารราบเฉพาะกิจที่ 212หนังสือสรุปว่า พี่ป้อมได้ผ่านประสบการณ์การบที่ดุเดือดทั้งในและนอกประเทศด้วยความมุ่งมั่นเสียสละ ไม่ว่าจะเป็นการรบในแบบหรือนอกแบบในฐานะนักรบนิรนาม พี่ป้อมจึงเป็นนายทหารมีประสบการณ์การรบมากที่สุดคนหนึ่ง ที่หลายคนยังไม่ทราบ ทำให้ได้รับความไว้วางใจในการดำรงตำแหน่งผู้กับหน่วยทหารระดับสูงต่อไปหลังจากสำเร็จการศึกษาจากโรงเรียนเสนาธิการบก พี่ป้อม เข้ารับตำแหน่งนายทหารฝ่ายยุทธการ กรมทหารราบที่ 21 รักษาพระองค์ โดยเข้าปฎิบัติภารกิจป้องกันประเทศหรือพื้นที่ชายแดนไทยกัมพูชา ด้านจังหวัดปราจีนบุรีหรือจังหวัดสระแก้วในปัจจุบันตั้งแต่ปี 2522 ถึงปี 2540 ระหว่างที่ดำรงตำแหน่งผู้บังคับกองพัน ผู้บังคับการกรม ผู้บัญชาการกองพลและผู้จัดการกองกำลังบูรพา ได้นำหน่วยเข้าปะทะกับฝ่ายตรงข้ามและมีบางครั้งที่ต้องอยู่ภายใต้สถานการณ์การคับขันและเสี่ยงภัย เช่นยุทธการบ้านหนองปรือ ยุทธการโนนหมากมุ่น เหตุการณ์บ้านหนองเอี่ยน เหตุการณ์บ้านโอบายเจือน เป็นต้น“ก็หนักหนักทั้งนั้นไม่ต่างกันพลาดไปก็คือตายในทุกพื้นที่ มันไม่มีใครเก่งหรือใครไม่เก่ง ผมยืนยันได้ มันขึ้นอยู่กับยุทธวิธี ขึ้นอยู่กับสถานการณ์ในขณะนั้น จะบอกว่าตรงนั้นน่ะตรงนี้ไม่หนักไม่มี หรือกำลังมากกำลังน้อยก็คือตายเหมือนกันกระสุนมันก็ไม่ได้ถามว่าคุณชื่ออะไร แล้วจะปล่อยคุณ ช่วงที่ผมอยู่ชายแดนไทยกัมพูชา ก็สู้รบกันดุเดือดมาก.. ช่วงนั้นผมนอนชายแดนเลยนะ นอนกับลูกน้อง ผมไม่ได้อยู่ที่กองพัน ผมจะอยู่กับกองร้อยข้างหน้าตลอด ผมจะไม่อยู่ข้างหลัง ผมไปกับลูกน้องตลอด จะเดินเลาะชายแดนเดินตามจุดตรวจไปกับลูกน้อง ชีวิตชายแดน มันเป็นอาชีพของเรา และเป็นความภาคภูมิใจของเรา ในการทำงานเพื่อแผ่นดินเกิดอย่างแท้จริง ผมชอบอยู่ชายแดนมากนะ เพราะรู้สึกว่ามันอิสระดี” เป็นคำพูดของพี่ป้อมที่ถ่ายทอดให้น้องๆ ฟัง
อดีตหลวงพี่กาโตะ แจงแล้ว! ยืนยันข่าวปลอม เตรียมตัวลงสมัคร ส.ส. พรรคดัง|กาโตะ โต้ข่าวปลอม ลือหึ่งลงสมัคร ส.ส. เป็นทางเลือกใหม่ให้คนเมืองคอน ลั่นถ้าลงอาจจะชนะก็ได้ แต่ขายของดีกว่าจากกรณีที่โลกออนไลน์มีการแชร์ภาพ อดีตหลวงพี่กาโตะ ประกาศขอเป็นทางเลือกใหม่ให้คนเมืองคอน โดนจะลงสมัคร ส.ส.พรรคการเมืองชื่อดัง ซึ่งทำให้เกิดเสียงวิพากษ์วิจารณ์ไปต่างๆ นานานั้นล่าสุด วานนี้ (1 ก.ย.) นายพงศกร จันทร์แก้ว หรือ อดีตหลวงพี่กาโตะ ได้โพสต์เฟซบุ๊กชี้แจงข่าวปลอม หลังมีข่าวว่าตนจะลงเล่นการเมือง ว่าไม่จริงแต่อย่างใด โดยเจ้าตัวได้โพสต์ยืนยันข่าวปลอมเรื่องจะลงสมัครเป็นผู้แทนราษฏร โดยเขียนว่า "สื่อก็เก่งเกิน ควรมีจริยธรรมมากกว่านี้ ข่าวปลอมนะครับ" นอกจากนี้ ระหว่างการไลฟ์สดขายสินค้า กาโตะ กล่าวว่า "ฝากบอกทุกคนว่าผมไม่ได้ลง ส.ส.ครับ ไม่ได้ลง ไม่ได้ลง อันนี้ข่าวลือ" และยืนยันว่าเป็นข่าวปลอม พร้อมฝากถึงคนที่มาด่ามาว่า จะมีการฟ้องเอาตังค์ กาโตะ ยังบอกอีกว่า ถ้าตนเองอาจจะชนะก็ได้ ไม่รู้ บอกไม่ถูก"แต่ผมไม่ลง ขายของดีกว่า ไม่ต้องด่า หรือว่าแชร์ เพราะยืนยันว่า ไม่ลง แม้ว่า บางคนจะชอบ หรือบางคนจะไม่ชอบ ขอยืนยันว่า ไม่ลง ส.ส. ลือกันแบบ ไม่มีสติ นิสัยนี้ไม่รู้จะแก้ยังไงหาย พอเห็นเพื่อนได้ดี ขายของดี แล้วอิจฉา"
เปิดภาพ พิธีย่ำพระสุริย์ศรี สวนสนามทางบก เป็นเกียรติแก่ ผบ.ทร. เกษียณอายุราชการ|พิธีย่ำพระสุริย์ศรี พร้อมสวนสนามทางบก เป็นเกียรติแก่ ผบ.ทร. ในโอกาสเกษียณอายุราชการ พลเรือเอก สมประสงค์ นิลสมัย ผู้บัญชาการทหารเรือ เป็นประธานในพิธีสวนสนามทางบก ซึ่งกองทัพเรือ โดย หน่วยบัญชาการนาวิกโยธิน และ หน่วยบัญชาการต่อสู้อากาศยานและรักษาฝั่ง จัดขึ้น เพื่อเป็นเกียรติแก่ผู้บัญชาการทหารเรือ ในโอกาสเกษียณอายุราชการ โดยมี พลเรือโท รณรงค์ สิทธินันทน์ ผู้บัญชาการหน่วยบัญชาการนาวิกโยธิน พลเรือตรี สรวุท ชวนะ ผู้บัญชาการหน่วยบัญชาการต่อสู้อากาศยานและรักษาฝั่ง และกำลังพลในพื้นที่ ให้การต้อนรับจากนั้น ผู้บัญชาการหน่วยบัญชาการนาวิกโยธิน ได้กล่าวรายงานตนแล้วเรียนเชิญ ผู้บัญชาการทหารเรือตรวจแถวกองทหารเกียรติยศ เมื่อเสร็จสิ้นการตรวจแถวกองทหารเกียรติยศแล้ว ผู้บัญชาการหน่วยบัญชาการนาวิกโยธิน ได้เรียนเชิญผู้บัญชาการทหารเรือไปยังปะรำพิธีฯ ในการนี้ผู้บัญชาการหน่วยบัญชาการนาวิกโยธิน ได้กล่าวเทิดเกียรติ และมอบของที่ระลึก แก่ผู้บัญชาการทหารเรือจากนั้นผู้บัญชาการทหารเรือได้กล่าวชื่นชมกำลังพลในพื้นที่ โดยมีใจความสำคัญว่า “หน่วยของกองทัพเรือที่มีที่ตั้งอยู่ในพื้นที่สัตหีบแห่งนี้ นับได้ว่าเป็นหน่วยงานที่มีความสำคัญ ในการขับเคลื่อนภารกิจของกองทัพเรือทั้งในด้านการรักษาเอกราช อธิปไตย ผลประโยชน์ของชาติ สนับสนุนการปฏิบัติการทางเรือ และช่วยเหลือประชาชนทั้งในยามสงบและยามเกิดภัยพิบัติต่าง ๆ ตลอดจนการปฏิบัติภารกิจตามที่รัฐบาลมอบหมาย โดยมีการบูรณาการการปฏิบัติ ทั้งกำลังรบ ยุทธบริการ และส่วนการศึกษาโดยในรอบปีที่ผ่านมา หน่วยงานในพื้นที่นี้ได้ร่วมแรงร่วมใจกัน บรรเทาทุกข์ให้แก่ประชาชนในช่วงการแพร่ระบาดของเชื้อไวรัสโคโรนา (COVID-19) เปิดโรงพยาบาลสนามรองรับผู้ป่วยกว่า 700 เตียง ร่วมแก้ไขปัญหาน้ำมันที่รั่วไหล ลงสู่ทะเลด้วยการส่งกำลังพล และยุทโธปกรณ์สนับสนุนการขจัดคราบน้ำมันบริเวณหาดแม่รำพึง จังหวัดระยอง เปิดธนาคารขยะรีไซเคิลเพื่อบริหารจัดการขยะอย่างยั่งยืน รวมถึงดำเนินกิจกรรมจิตอาสาพระราชทานเพื่อพัฒนาชุมชน บำเพ็ญประโยชน์ อนุรักษ์สิ่งแวดล้อม อำนวยความสะดวกและความปลอดภัยให้แก่ประชาชนโดยทุกหน่วยงาน ณ ที่นี้ ได้ปฏิบัติหน้าที่และภารกิจที่ได้รับมอบหมายสำเร็จลุล่วงไปด้วยความเรียบร้อย แสดงให้เห็นถึงขีดความสามารถของหน่วย ความมุ่งมั่น และตั้งใจในการปฏิบัติหน้าที่อย่างดีเยี่ยมของกำลังพลทุกนาย” จากนั้น ผู้บัญชาการทหารเรือได้มอบของที่ระลึกให้แก่นายทหารชั้นยศนายพลเรือ ที่ครบเกษียณอายุราชการรวมถึง พลเรือเอก มนัสวี บูรณพงศ์ รองปลัดกระทรวงกลาโหม จากนั้นเป็นการแสดงโดดร่ม พิธีเชิญธงลง และพิธีย่ำพระสุริย์ศรีต่อมาในเวลา 18.40 น. ผู้บัญชาการทหารเรือ ได้ตรวจพลสวนสนามทางบก ซึ่งจัดกำลังสวนสนามประกอบด้วย กำลังพลพร้อมยุทโธปกรณ์จากหน่วยบัญชาการนาวิกโยธิน และหน่วยบัญชาการต่อสู้อากาศยานและรักษาฝั่ง เข้าร่วมในการสวนสนาม ตลอดระยะเวลา 1 ปีที่ดำรงตำแหน่งผู้บัญชาการทหารเรือ ลำดับที่ 55 พลเรือเอก สมประสงค์ นิลสมัย ได้มุ่งเน้นการพัฒนากองทัพเรือ ให้ขับเคลื่อนตามยุทธศาสตร์ วิสัยทัศน์ และพันธกิจ ด้วยนโยบายที่มุ่งเน้นให้กองทัพเรือ เป็นหน่วยงานความมั่นคงทางทะเลที่มีบทบาทนำในภูมิภาค และเป็นเลิศในการบริหารจัดการ ด้วยการปฏิบัติหน้าที่อย่างเต็มกำลังความสามารถ มีความจงรักภักดี ด้วยสติรู้ตัว ด้วยปัญญารู้คิด สุจริตจริงใจ โดยเห็นแก่ประโยชน์ส่วนรวมยิ่งกว่าส่วนอื่น นำพากองทัพเรือให้เจริญก้าวหน้า โดยเน้นความสามัคคีปรองดอง เป็นพี่เป็นน้อง ร่วมมือร่วมใจปฏิบัติหน้าที่ พร้อมทั้งเน้นย้ำให้ผู้บังคับหน่วย ต้องดูแลหน่วยและสวัสดิการ กำลังพลชั้นผู้น้อย ซึ่งนับได้ว่าเป็นสิ่งสำคัญที่จะทำให้กองทัพเรือไปถึงเป้าหมายที่ได้ตั้งไว้ โดยเฉพาะอย่างยิ่งการดำเนินการตามเจตนารมณ์ของ พลเรือเอก สมประสงค์ นิลสมัย ที่ว่า “รวมใจภักดิ์ รักษ์ชาติ ราษฎร์ศรัทธา”
ประชาชนเดือดร้อน ของแพง! “ทัศนีย์” โวย “บิ๊กป้อม” จะพูดไม่ไม่รู้ไม่ได้|“ส.ส.ทัศนีย์” โวยรัฐชาวบ้านเดือดร้อนของแพง ค่าไฟขึ้น แต่ปรับค่าแรงก็ไม่ครอบคลุม ฉะ “บิ๊กป้อม”จะบอกว่าไม่รู้ไม่ได้ แก้ไม่ได้ก็ไม่ควรอยู่รักษาการนางสาวทัศนีย์ บูรณุปกรณ์ ส.ส.เชียงใหม่ พรรคเพื่อไทย กล่าวถึงการรับร้องเรียน จากประชาชนในพื้นที่ ว่ามีชีวิตความเป็นอยู่ที่ลำบากมาก เพราะค่าครองชีพที่ปรับตัวสูงขึ้นอย่างต่อเนื่อง ทั้งค่าไฟ ค่าน้ำ ค่าก๊าซหุงต้ม ทุกอย่างขึ้นหมด ในขณะที่การปรับค่าแรงก็ไม่ครอบคลุม ส่งผลให้ค่าใช้จ่ายในครัวเรือนเพิ่มสูงขึ้นกระทบรายจ่ายของครอบครัวในขณะเดียวกันราคาสินค้าอุปโภคบริโภค พุ่งสูงสุดไม่เคยขึ้นสูงมากเท่านี้มาก่อน เนื้อหมู เนื้อไก่ ราคาขึ้นสูงมาก แม่ค้าในตลาดยอมรับ ตั้งแต่ขายหมู 10 ปี นี่คือราคาที่สูงที่สุดและปรับราคาทุกวัน แต่จากการสอบถามจากฟาร์มหมู ราคาไม่เคยปรับยังขายราคาเดิม แต่กลไกพ่อค้าคนกลางที่อาศัยจังหวะอ้างหมูขาดตลาดปรับราคาขึ้นจนกระทบกับประชาชนนอกจากนี้ไข่ไก่ ไข่เป็ดยุคนี้ ราคาสูงจนชาวบ้านซื้อกินไม่ได้ เพราะแพงมาก ปัจจุบันราคาไข่ไก่ตกเฉลี่ยฟองล่ะ 5-7 บาท ส่วนไข่เป็ดราคาล่าสุดฟองล่ะ 5.10 บาท ประชาชนมองว่าไข่ยุค ทหารครอง เมืองเป็นไข่ทองคำเพราะแพงมาก ค่าครองชีพที่สูงขึ้น พล.อ.ประวิตร วงษ์สุวรรณ รองนายกรัฐมนตรี รักษาการนายกรัฐมนตรี จะบอกว่าไม่รู้ไม่ได้ พล.อ.ประวิตร ต้องใช้โอกาสนี้ในการสร้างความเชื่อมั่นให้กับประชาชน และออกมาตรการ บรรเทาความเดือดร้อนพี่น้องประชาชน พร้อมกันนั้นควรที่จะสั่งให้ กระทรวงพาณิชย์ หามาตรการแก้ปัญหาค่าครองชีพให้ประชาชนโดยด่วนหากทำไม่ได้ ก็ไม่ควรอยู่รักษาการนายกรัฐมนตรี 
“ชัยวุฒิ” ชื่นชม “บิ๊กตู่” มีสปิริต ห่วงปชช. ลงพื้นที่ดูน้ำท่วมอยุธยา|“ชัยวุฒิ”เมินพรรคร่วมประกาศปักธงภาคใต้ฝั่งอันดามัน ชม “บิ๊กตู่” มีสปิริต ห่วงประชาชน ลงพื้นที่ดูน้ำท่วมอยุธยานายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม ในฐานะรองหัวหน้าพรรคพลังประชารัฐ ให้สัมภาษณ์ขณะลงพื้นที่ เกาะลิบง อ.กันตัง จ.ตรัง ติดตามโครงการโดรนอนุรักษ์พะยูน ประเด็นความพร้อมในการเลือกตั้งในพื้นที่ภาคใต้ของพรรคพลังประชารัฐ ว่าพื้นที่ภาคใต้ดูแลโดย พล.อ.ประวิตร วงษ์สุวรรณ หัวหน้าพรรคฯ โดยตรง เพราะท่านมีความคุ้นเคยผูกพันกับภาคใต้ ส.ส.หรือว่าที่ผู้สมัคร ส.ส.สามารถพูดคุยโดยตรงกับท่านได้อยู่แล้ว เป็นโอกาสดีของภาคใต้ที่ตัวแทนพี่น้องภาคใต้จะได้คุยกับ พล.อ.ประวิตร โดยตรง การแก้ปัญหาและพัฒนาพื้นที่จะทำได้อย่างมีประสิทธิภาพส่วนในพื้นที่ภาคใต้ พรรคพลังประชารัฐมี ส.ส.อยู่แล้วในหลายจังหวัด จะเน้นการทำงาน ทำผลงานให้พี่น้องประชาชนเกิดความเชื่อมั่นในศักยภาพ พรรคจะหาผู้สมัครที่ได้รับการยอมรับ เป็นที่รู้จักของประชาชน มาช่วยกันทำงานดูแลประชาชนให้ดียิ่งขึ้นต่อไปส่วนที่พรรคร่วมรัฐบาลเริ่มมีการมาปักธงในพื้นที่ภาคใต้ฝั่งอันดามันอย่างดุเดือดในช่วงที่ผ่านมานั้น นายชัยวุฒิ ระบุว่า พรรคทำงานตลอดอยู่แล้ว ในฐานะพรรคแกนนำรัฐบาล เมื่อถึงเวลาเลือกตั้งก็มารณรงค์ทางการเมือง นำเสนอนโยบายอีกครั้ง แต่ขณะนี้เน้นการทำงานและการพัฒนาพื้นที่ให้ดีที่สุดก่อนสำหรับการลงพื้นที่ จ.พระนครศรีอยุธยา ของพล.อ.ประยุทธ์ จันทร์โอชา รัฐมนตรีว่าการกระทรวงกลาโหม นายชัยวุฒิ กล่าวว่า ต้องชื่นชม พล.อ.ประยุทธ์ ที่มีสปิริต มีความเป็นห่วงประชาชนและมุ่งมั่นตั้งใจทำงาน รู้ว่าประชาชนประสบภัยน้ำท่วมก็ลงไปตรวจ เป็นสิ่งที่ทำโดยปกติ เพราะในปัจจุบันทหารเป็นกำลังหลักในการช่วยเหลือประชาชนยามประสบอุทกภัยอยู่แล้ว ดีใจที่ พล.อ.ประยุทธ์ ไปติดตามเพื่อให้การทำงานเข้มแข็งและรวดเร็วขึ้น
“ธนกร” ป้อง "บิ๊กตู่"  ทำดีแค่ไหน ก็หลับหูหลับตาด่า สวนกลับ “ณัฐวุฒิ” ใครกันแน่ไม่รู้จักพอ|“ธนกร” สวน “ณัฐวุฒิ” ใครกันแน่ไม่รู้จักพอ ชี้ “พล.อ.ประยุทธ์” ยื่นแจงศาล รธน. เป็นไปตามกระบวนการยุติธรรมปกติ เหน็บต่อให้ทำดีแค่ไหน ก็หลับหูหลับตาด่านายธนกร วังบุญคงชนะ ส.ส.บัญชีรายชื่อ พรรคพลังประชารัฐ กล่าวถึงกรณีที่นายณัฐวุฒิ ใสยเกื้อ ผู้อำนวยการครอบครัวเพื่อไทย ระบุว่า การตะเกียกตะกายยื่นคำชี้แจงต่อศาลรัฐธรรมนูญของ พล.อ.ประยุทธ์ จันทร์โอชา รมว.กลาโหม คือใบเสร็จยืนยันว่าไม่ยอมหยุด อยากอยู่ต่อ ไม่รู้จักพอ ไม่ฟังเสียงประชาชนว่า การดำเนินการของท่านนายกฯเป็นไปตามขั้นตอนกระบวนการยุติธรรมปกติซึ่งกฎหมายให้สิทธิต่อสู้คดี แต่อาจจะไม่เป็นที่พอใจสำหรับบางคนบางกลุ่มที่มักจะออกมาบั่นทอนความน่าเชื่อของกระบวนการยุติธรรมเป็นรายวัน ซึ่งคนกลุ่มนี้ไม่รู้จักพอ ต่อให้ทำดีแค่ไหนก็หลับหูหลับตาด่าอยู่วันยังค่ำ ดังนั้น คงจะไปเอาสาระอะไรกับคนกลุ่มนี้ที่ไม่เคยฟังเสียงของคนส่วนใหญ่ในประเทศไม่ได้ทั้งนี้ มองว่า เป็นเรื่องแปลกที่คนชอบบั่นทอนความน่าเชื่อของกระบวนการยุติธรรม ชอบออกมาเรียกร้องให้คนอื่นเคารพความยุติธรรม ทั้งๆ ที่ตัวเองก็ไม่เคยคิดลงมือทำเช่นกัน ซึ่งคำวินิจฉัยออกมาอย่างไร พลเอกประยุทธ์ ก็พร้อมน้อมรับ ไม่ใช่วินิจฉัยเป็นบวกกับตัวเองก็เฮ แต่พอเป็นลบก็ชักดิ้นชักงอ ออกมาตีโพยตีพาย ไม่ยอมรับคำวินิจฉัย พฤติกรรมแบบนี้ต่างหากที่เรียกว่าไม่รู้จักพอ 
คอหวยจดให้ไว "บิ๊กตู่" คืนรถประจำตำแหน่งนายกฯ ดูชัดๆ เลขทะเบียนรถ|คอหวยรีบจด รีบซื้อลุ้นตรวจหวยงวด 16/9/65 หลัง "บิ๊กตู่" ส่งรถประจำตำแหน่งนายกฯ คืน หวั่นโดนครหาครอบครองรถหลวง กลับไปใช้รถเบนซ์ส่วนตัวจากกรณี ศาลรัฐธรรมนูญ มีมติเป็นเอกฉันท์ รับคำร้องฝ่ายค้านปมนายกฯ 8 ปี และมีมติ 5:4 ให้ พล.อ.ประยุทธ์ จันทร์โอชา หยุดปฏิบัติหน้าที่นายกรัฐมนตรีทันที คาดว่า เข้าสู่กระบวนการพิจารณา จะใช้เวลาประมาณ แล้วเสร็จภายในเดือน ก.ย.นี้ส่งผลให้ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ จะทำหน้าที่รักษาการนายกรัฐมนตรี ตามที่เสนอข่าวไปแล้วนั้นล่าสุด เฟซบุ๊ก Wassana Nanuam ได้โพสต์ภาพพร้อมข้อความ ระบุว่า"คืนรถ แต่ไม่ถอดใจ "บิ๊กตู่" ส่งคืน รถเบนซ์ประจำตำแหน่งนายกฯ  และรถตามขบวน มาจอด ที่ทำเนียบฯ หวั่นโดนครหาครอบครองรถหลวง เพราะหยุดปฏิบัติหน้าที่นายกฯ รอคำวินิจฉัย "8 ปี นายกฯ" เผยใช้รถส่วนตัวแทน โดยทำเนียบฯ จัดเตรียมพิ้นที่ตั้งแต่วันอังคาร โดยรองเลขาฯ นายกฯ เดินมาสำรวจที่จอดรถก่อนแล้ว กันพิ้นที่รอพล.อ.ประยุทธ์ จันทร์โอชา รมว.กลาโหม ส่งคืนรถเบนซ์ประจำตำแหน่งนายกฯ ทะเบียน 4 กต. 29 กรุงเทพมหานคร พร้อมกับรถยนต์ในขบวนอีก 3 คัน ที่ พล.อ.ประยุทธ์ เคยใช้เป็นพาหนะในระหว่างปฎิบัติหน้าที่นายกฯ กลับมาคืนที่กองสถานที่ยานพาหนะ และรักษาความปลอดภัยทำเนียบรัฐบาลจนกว่าจะมีคำวินิจฉัยของศาลรัฐธรรมนูญ เพื่อป้องกันไม่ให้เกิดเสียงวิพากษ์วิจารณ์ว่าครอบครอง ทรัพย์สินของทางราชการ หลังจากศาลรัฐธรรมนูญสั่งหยุดปฏิบัติหน้าที่ตั้งแต่วันที่ 24 ส.ค. ที่ผ่านมาโดย พล.อ.ประยุทธ์ กลับมาใช้รถยนต์เบนซ์ส่วนตัว ทะเบียน ญค 1881 กรุงเทพมหานคร แทน
คณะหลอมรวมฯ ปราศรัยหยุดอำนาจ 3 ป. นับหนึ่งประเทศไทย ย้ำประชาธิปไตยต้องมาก่อน|บรรยากาศการชุมนุม คณะหลอมรวมประชาชน จัดกิจกรรมปราศรัยหยุดอำนาจ 3 ป. นับหนึ่งประเทศไทย ยังย้ำจุดยืนเดิม พร้อมชวนประชาชนรับฟังการปราศรัยในวันพรุ่งนี้ ที่แยกราชประสงค์บรรยากาศการชุมนุมที่ สกายวอล์ค แยกปทุมวัน นำโดย นายจตุพร พรหมพันธุ์ แกนนำคณะหลอมรวมประชาชน และ นายนิติธร ล้ำเหลือ หรือ ทนายยนกเขา แกนนำคณะหลอมรวม จัดกิจกรรมปราศัย หยุดอำนาจ 3 ป. นับหนึ่งประเทศไทย โดย นายจตุพร ยังย้ำจุดยืนว่า ประชาธิปไตยต้องมาก่อน ด้วยการยึดอำนาจ 3 ป. ให้ได้ พร้อมแจกสติกเกอร์ ให้กับประชาชนที่ สัญจรไปมาบริเวณสกายวอล์ค ที่ระบุข้อความว่าหยุดอำนาจ 3 ป.เพื่อนับหนึ่งประเทศไทยขณะเดียวกัน ยังมีมวลชนบางส่วน เข้าร่วมรับฟังการปราศัยในครั้งนี้อีกด้วยด้วยทั้งนี้ นายจตุพร เปิดเผยว่าในวันพรุ่งนี้ จะเป็นการ จัดการปราศรัยในรูปแบบย่อมๆเต็มรูปแบบ ซึ่งจะมีการฉายภาพให้ประชาชนเห็นปัญหาของ 3 ป. ที่ผ่านมา ว่าคืออะไร ที่แยกราชประสงค์ โดยยืนยันว่าพรุ่งนี้จะไม่มีการปิดการจราจรแต่อย่างใด หากเจ้าหน้าที่ตำรวจมีการประสานพูดคุยกับทางศูนย์การค้าให้สามารถใช้บริเวณลานด้านหน้าห้างสรรพสินค้าได้ ก็จะใช้.บริเวณลานหน้าห้างสรรพสินค้าแต่หากไม่สามารถทำได้จะจัดกิจกรรมบนฟุตบาท พร้อมเชิญชวนประชาชนเข้าร่วมรับฟัง การปราศรัยในวันพรุ่งนี้
“องอาจ” ชี้ ไม่ควรกดดันศาลรัฐธรรมนูญ ปมนายกฯ 8 ปี|“องอาจ” ชี้ ไม่ควรกดดันศาลรัฐธรรมนูญปมนายกฯ 8ปี เชื่อ ผลการวินิจฉัยจะเป็นประโยชน์ต่อบ้านเมืองอย่างแน่นอนนายองอาจ คล้ามไพบูลย์ รองหัวหน้าพรรค และประธาน ส.ส. พรรคประชาธิปัตย์ ได้กล่าวถึงการดำรงตำแหน่งนายกรัฐมนตรีของ พล.อ.ประยุทธ์ จันทร์โอชา ครบ 8 ปีหรือไม่ที่กำลังอยู่ระหว่างการพิจารณาของศาลรัฐธรรมนูญว่าขณะนี้มีผู้ออกมาแสดงความคิดเห็นวิพากษ์วิจารณ์เรื่อง พล.อ.ประยุทธ์ จันทร์โอชา ดำรงตำแหน่งนายกรัฐมนตรี ครบ 8 ปี หรือยังกันจำนวนมาก ซึ่งแบ่งออกเป็น 3 กลุ่ม คือ กลุ่มที่แสดงความคิดเห็นบนพื้นฐานทางวิชาการอย่างตรงไปตรงมา กลุ่มการเมือง พรรคการเมืองที่มีจุดยืนแนวคิดทางการเมืองเป็นปฏิปักษ์ตรงข้ามกับนายกรัฐมนตรี พล.อ.ประยุทธ์ จันทร์โอชามาโดยตลอด และกลุ่มการเมือง พรรคการเมืองที่สนับสนุนนายกรัฐมนตรี พล.อ.ประยุทธ์ จันทร์โอชาทั้งนี้ เป็นสิทธิอันชอบธรรมที่บุคคลต่างๆ ในแต่ละกลุ่มแต่ละพรรคจะแสดงออก ให้ความคิดเห็น วิพากษ์วิจารณ์เรื่องการดำรงตำแหน่งนายกรัฐมนตรี 8 ปีของ พล.อ.ประยุทธ์ จันทร์โอชา บนพื้นฐานของเหตุผล หรือจุดยืนทางการเมืองของแต่ละฝ่ายซึ่งอาจจะมีคนเห็นด้วยหรือเห็นต่างเป็นเรื่องปกติ แต่ไม่ควรแสดงออกด้วยการกดดันศาลรัฐธรรมนูญ ไม่ควรมีบุคคลหรือกลุ่มบุคคใดไปแทรกแซง ก้าวก่ายการทำงานของศาลรัฐธรรมนูญทั้งทางตรงและทางอ้อม โดยควรให้ศาลรัฐธรรมนูญได้ทำหน้าที่ตามบทบัญญัติของกฎหมายอย่างเป็นอิสระ อย่างไรก็ตาม ตนเชื่อมั่นว่า ถ้าศาลรัฐธรรมนูญได้ทำตามอำนาจหน้าที่อย่างมีอิสระ ผลการวินิจฉัยจะเป็นประโยชน์ต่อบ้านเมืองอย่างแน่นอน
“อนุสรณ์” แนะ “ประยุทธ์” รีบประกาศลาออกอย่าอยู่ให้ประเทศเสียหายไปกว่านี้|“อนุสรณ์” แนะ “ประยุทธ์” รีบประกาศลาออกอย่าอยู่ให้ประเทศเสียหายไปกว่านี้ มองอาจไม่ได้มีความสำคัญอะไร ปล่อยให้ประเทศ-ปชช.ได้ไปต่อ บอกสภาพเหมือนเข็นครกขึ้นภูเขาในขณะที่ร่างกายไม่พร้อม นายอนุสรณ์ เอี่ยมสะอาด รองเลขานุการคณะกรรมการยุทธศาสตร์และทิศทางการเมืองพรรคเพื่อไทย กล่าวถึงวาระการดำรงตำแหน่งนายกรัฐมนตรี 8 ปีของพล.อ. พล.อ.ประยุทธ์ จันทร์โอชา หลังทีมกฎหมาย ซึ่งทำคำชี้แจงไป 20 หน้า และยืนยันจะไม่นับการเป็นนายกรัฐมนตรีในวันที่ 24 ส.ค.57 จึงเป็นที่น่าสังเกตว่าพล.อ.ประยุทธ์เป็นนายกรัฐมนตรี 8 ปี แต่สามารถทำคำชี้แจงไปยังศาลรัฐธรรมนูญได้แค่ 20 หน้า ซึ่งเท่ากับเขียนปีละ 2 หน้าครึ่ง เพราะไม่รู้จะเขียนอะไร สะท้อนให้เห็นว่าคำวินิจฉัยจะออกมาเป็นอย่างไรซึ่งประชาชนไม่อยากเห็นกระบวนการที่พยายามช่วยพวกกัน สิ่งที่ตั้งข้อสังเกตเพิ่มเติม คือ ทีมกฎหมายไม่ได้บอกว่าพล.อ.ประยุทธ์ไม่ได้เป็นนายกรัฐมนตรีตั้งแต่วันที่ 24 ส.ค.57 แต่บอกว่าไม่ได้นับในวันนั้นทั้งที่มีคลิป มีหลักฐานปรากฏชัดซึ่งพล.อ.ประยุทธ์ได้พูดชัดว่าได้เป็นนายกฯตั้งแต่วันที่ 24 ส.ค.57 ความจริงสิ่งที่พล.อ.ประยุทธ์ควรทำและง่ายกว่านี้ คือ ไม่ต้องสู้ ไม่ต้องดิ้นรนต่อประกาศผมพอแล้ว และขอลาออก เพราะประเทศไทยไม่ควรมีนายกรัฐมนตรีพร้อมกัน 2 คนซึ่งพล.อ.ประวิตร วงษ์สุวรรณ รองนายกรัฐมนตรี จะรักษาการนายกรัฐมนตรีไปเรื่อยๆ ก็ไม่ง่าย ในขณะที่พล.อ.ประยุทธ์จะกลับมาเป็นนายกรัฐมนตรีใหม่ก็ไม่ใช่เรื่องที่สามารถทำได้ง่าย ซึ่งทุกคนรู้ว่าพล.อ.ประยุทธ์เป็นนายกรัฐมนตรีครบ 8 ปีไปแล้วซึ่งรัฐธรรมมนูญได้เขียนห้ามไว้ว่าห้ามเป็นนายกรัฐมนตรีรวมกันเกิน 8 ปี ตนมองทางข้างหน้าตีบตัน พล.อ.ประยุทธ์สภาพเหมือนคนกำลังเข็นครกขึ้นภูเขาในขณะที่ร่างกาย จิตใจไม่พร้อม ซึ่ง 8 ปีที่ผ่านมาไม่เห็นผลงานเป็นชิ้นเป็นอันและเหลือเวลาอีกไม่ถึง 8 เดือนจะเอาอะไรมาการันตีว่าพล.อ.ประยุทธ์ จะสามารถทำงานแก้ไขปัญหาวิกฤติของประเทศชาติและประชาชนได้ ซึ่ง 8 ปีที่ผ่านมาพล.อ.ประยุทธ์ทำประเทศหนี้ล้น ทำประชาชนหนี้ท่วมในบรรดานายกรัฐมนตรี 29 คน พล.อ.ประยุทธ์ใช้งบประมาณมากที่สุด กู้เงินมากที่สุด สร้างหนี้สาธารณะทะลุ 10 ล้านล้านบาท ในขณะที่อัตราการเติบโตทางเศรษฐกิจต่ำที่สุดในบรรดานายกรัฐมนตรี ดังนั้นสิ่งที่จะสื่อสารไปถึงทีมกฎหมายของพล.อ.ประยุทธ์แทนที่จะช่วยกันยุส่งให้สู้ต่อ แต่ควรจะบอกหรือเตือนว่าให้พอได้แล้วนอกจากนี้หลังจากพล.อ.ประยุทธ์หยุดปฏิบัติหน้าที่ คณะรัฐมนตรี พรรคร่วมรัฐบาลไม่มีปัญหา ทางพรรคพลังประชารัฐก็ไปรับพล.อ.ประวิตรในการลงพื้นที่แน่นกว่าเดิม แสดงว่า 8 ปีที่ผ่านมาที่พล.อ.ประยุทธ์อาจเข้าใจผิดว่าตัวเองเป็นศูนย์กลางในระบบสุริยจักรวาล ที่จริงแล้วพล.อ.ประยุทธ์อาจจะไม่ได้มีความสำคัญอะไรเลย ดังนั้นประเทศชาติและประชาชนเดินหน้าต่อไปได้ ขอให้พอเพื่อให้โอกาสประเทศชาติและประชาชนได้ไปต่อ
“สุดารัตน์” ซัด 2 ป. มัวแต่แย่งอำนาจ จนลืมปัญหาความเดือดร้อน ปชช.|“สุดารัตน์” ซัด2ป.มัวแต่แย่งอำนาจจนลืมปัญหาความเดือดร้อนประชาชน มั่นใจไม่มียุบสภาเพราะใครก็อยากอยู่ใช้งบไปยาวๆ รับมีพรรคการเมืองดีลร่วม แต่ยังไม่ตัดใจ รอคุยประชุมใหญ่ 9 เดือน 9พรรคไทยสร้างไทย จัดคาราวานไทยสร้างไทยลดค่าครองชีพ โดยคุณหญิงสุดารัตน์ เกยุราพันธุ์ ประธานพรรค พร้อมด้วยนายภัทร ภมรมนตรี ว่าที่ผู้สมัคร ส.ส.พรรคไทยสร้างไทยเขตราชเทวี และคณะ จัดบริการแจกแว่นสายตาฟรี ตัดผมฟรี และนำข้าวสาร น้ำมันพืชมาจำหน่ายให้ประชาชนในราคาถูก ณ มัสยิดยามีอุคก็อรียะห์ (สุเหร่ากองอาสาจาม) เขตราชเทวีทั้งนี้ คุณหญิงสุดารัตน์ กล่าวว่า การตั้งพรรคไทยสร้าง เป็นภารกิจสุดท้ายสุดของตนเองที่ต้องการสร้างพรรคเพื่อคนตัวเล็กให้หายจน หมดหนี้ซึ่งเป็นนโยบายพรรคสร้างไทย รวยก่อนแก่ สุขภาพต้องแข็งแรง พร้อมได้เน้นนโยบายบำนาญประชาชนเดือนละ 3,000 เพื่อให้ผู้สูงอายุมีเงินใช้ และลดภารลูกหลาน นโยบายด้านการศึกษา ให้เรียนฟรีจนจบ ป.ตรี ลดเวลาเรียน 3ปี ในคณะที่สามารถลดได้ เพราะสามารถหาความรู้ทางช่องทางออนไลน์ และนโยบาย 30 บาทสุขภาพดีถ้วนหน้าคุณหญิงสุดารัตน์ ยังกล่าวด้วยว่า ปัญหาของประเทศวันนี้ไม่ได้อยู่ที่ลุงตู่ จะอยู่ต่อ หรือลุงป้อมจะรักษาการหรือไม่ได้รักษาการ แต่วันนี้ปัญหาของประเทศอยู่ที่ปากท้องของประชาชน ดังนั้น จึงฝากรักษาการนายกรัฐมนตรีอย่ามัวแต่แย่งชิงอำนาจกันจนลืมดูแลพี่น้องประชาชนที่กำลังเดือดร้อนและอยากให้ใส่ใจเรื่องการลดต้นทุนการผลิตสินค้าเพื่อลดครองครองชีพของประชาชนพร้อมขอเลิกอุ้มนายทุนพลังงานนอกจากนี้ คุณหญิงสุดารัตน์ ยังกล่าวถึงสถานการณ์การเมืองไทยในขณะนี้ ที่การเมืองมีการเปลี่ยนแปลงว่ายอมรับมีความไม่แน่นอน อะไรก็สามารถเกิดขึ้นได้ แต่วันนี้ลุงตู่ต้องพยายามที่จะกลับเข้ามาอยู่ต่อ และลุงป้อมก็พยายามที่จะเป็นรักษาการนายกรัฐมนตรีต่อ ซึ่งถือเป็นเรื่องปกติที่ผู้มีอำนาจจะรักษาอำนาจไว้ส่วนที่ขณะนี้พล.อ.ประวิตร วงษ์สุวรรณ รองนายกรัฐมนตรี รักษาการแทนนายกรัฐมนตรี มีการปรับลุค และดูแข็งแรง เป็นเพราะเตรียมที่จะเป็นนายกรัฐมนตรีในอนาคตหรือไม่ คุณหญิงสุดารัตน์ กล่าวว่า ก็มีความเป็นไปได้ที่ พรรคพลังประชารัฐจะเสนอชื่อ พล.อ.ประวิตร เป็นแคนดิเดตนายกรัฐมนตรี เพราะเป็นหัวหน้าพรรคพลังประชารัฐขณะที่ ความสัมพันธ์ของพี่น้อง 2 ป. ส่วนตัวไม่สามารถที่จะตอบแทนได้ ว่าพี่น้องจะสร้างดาวกันคนละดวงหรือไม่ ต้องไปถามเขาเอง ก็ไม่สามารถที่จะตอบได้ ขออนุญาต ตอบว่า “ไม่รู้ ไม่รู้” ซึ่งถือเป็นคำติดปากของพล.อ.ประวิตรคุณหญิงสุดารัตน์ ยังมั่นใจว่า จะไม่มีการยุบสภาในช่วงนี้เพราะต่างฝ่ายต่างอยากรักษาอำนาจให้นานที่สุด และสถานการณ์การเมืองช่วงนี้ก็ไม่มีอะไรที่จะต้องเป็นห่วงเพราะไม่มีการอภิปรายไม่ไว้วางใจอีกครั้งงบประมาณปี2566 ก็ผ่านแล้วส่วนเรื่องการร่วมจับมือกับพรรคอื่นยอมรับว่ามีหลายพรรคติดต่อพูดคุยมานานแล้ว? แต่ไม่เปิดเผยในรายละเอียดได้ว่าเป็นการควบรวมพรรคหรือการร่วมงานในลักษณะใดเพราะอยู่ระหว่างการตัดสินใจแล้วขึ้นอยู่กับสมาชิกพรรคซึ่งพรรคไทยสร้างไทยจะมีการประชุมใหญ่พักในวันที่ 9 เดือน 9 นี้? ที่อาจจะมีการหารือกันในเรื่องนี้แต่ส่วนตัว อยากจะดำเนินการตามแนวทางนโยบายของพรรคต่อ?พร้อมอยากให้กำลังใจกับทุกพรรคที่มีความมุ่งมั่นตั้งใจที่จะทำงานให้กับชาติบ้านเมือง 
‘กล้า’ พูดชัด ‘กรณ์’ ไม่ได้ทิ้งพรรค แต่กรุยทางใหม่ใน ‘ชาติพัฒนา’ เพื่อกอบกู้ ศก.|อรรถวิชช์ สุวรรณภักดี เลขาธิการ พร้อมแกนนำพรรคกล้า แถลงข่าวยืนยันว่ากรณ์ จาติกวณิช อดีตหัวหน้าพรรคกล้าไปร่วมงานกับพรรคชาติพัฒนาว่า ไม่ใช่เป็นการทิ้งเพื่อน เพราะตัวเองรู้เรื่องนี้มาก่อนแล้ว และกอร์ปศักดิ์ สภาวสุ อดีตประธานยุทธศาสตร์พรรคกล้า ก็ลาออกไปสมัครพรรคใหม่ตามไปด้วย แต่ไม่ใช่ลักษณะการควบรวมพรรคซึ่งจะผิดกฎหมาย เพราะกำหนดว่าต้องเป็นพรรคที่ไม่มี ส.ส. เท่านั้นถึงจะควบรวมได้ ดังนั้นการกระทำของกรณ์จึงเป็นไปตามข้อจำกัดทางกฎหมาย คือ ลาออกไปร่วม แต่ไม่ใช่การควบรวมพรรคเมื่อผู้สื่อข่าวถามว่า อรรถวิชช์ และผู้บริหารคนอื่น จะทยอยลาออกและไปสังกัดพรรคชาติพัฒนาหรือไม่ อรรถวิชช์ ตอบสั้นๆ ว่า วันนี้ยังรักษาการในตำแหน่งเลขาธิการพรรคกล้า จะไปแทรกแซงเรื่องพรรคเขาไม่ได้ ผมยังมีงานที่ยังค้างอยู่ อย่างไรก็ตาม อรรถวิชช์ยืนยันว่า เรายังมีอุดมการณ์เหมือนเดิม ความสำคัญของพรรคการเมืองคือคน  วิญญาณของความกล้าไม่เปลี่ยนแปลง แต่ต้องเข้าใจว่ากฎหมายไม่ได้เปิดทางให้พรรคการเมืองควบรวม พรรคกล้ายังคงต้องเป็นพรรคกล้าอยู่ และทุกการเปลี่ยนแปลงมีผลทั้งนั้น โดยจะยิ่งทำให้พวกเราเข้มแข็งขึ้นแน่นอน สิ้นเดือนนี้จะชัดเจนขึ้นเมื่อย้อนกลับไปในวันศุกร์ที่ 2 กันยายน 2565 กรณ์ จาติกวณิช อดีตหัวหน้าพรรคกล้า แถลงข่าวในนามบุคคล ที่จะรวมพลังกับพรรคชาติพัฒนา โดยมีสุวัจน์ ลิปตพัลลภ ประธานพรรค ร่วมแถลงข่าวด้วย ซึ่งสุวัจน์กล่าวว่า ไม่ได้เป็นการยุบรวมพรรค แต่เป็นการเชิญกรณ์มาร่วมงานกับพรรคชาติพัฒนาในนามบุคคล ขณะที่กรณ์เองก็พูดแค่ว่าไม่ได้มาในนามพรรค แต่ได้หารือกับทีมงานแล้ว และอาจจะมาร่วมงานกับทีมเศรษฐกิจของตนในพรรคชาติพัฒนาในอนาคต แต่ไม่สามารถพูดได้มากกว่านี้เพราะเป็นห่วงเรื่องข้อกฎหมายพรรคการเมือง ทำให้หลายคนเข้าใจผิดไปว่า กรณ์ทิ้งพรรคกล้าที่ตัวเองร่วมก่อตั้งมาอยู่พรรคชาติพัฒนา ซึ่งในความเป็นจริงพรรคกล้ายังคงต้องอยู่ต่อไปตามกฎหมาย แต่แกนนำของพรรคที่ร่วมกันก่อตั้งมาจะทยอยย้ายเข้ามาทำงานกับพรรคชาติพัฒนาในที่สุด คล้ายกับลักษณะของพรรคพลังชล และพรรคพลังประชารัฐในอดีตอย่างไรก็ตาม ประเด็นที่น่าจับตามองตามมาก็คือ ตามรัฐธรรมนูญ พรรคการเมืองมีสิทธิเสนอรายชื่อนายกรัฐมนตรีในบัญชีของพรรคได้ 3 คน หากได้ ส.ส. เกิน 25 ที่นั่ง และพรรคกล้าเองที่พูดชัดมาตั้งแต่เปิดตัวพรรคว่าจะชู ‘กรณ์’ เป็นแคนดิเดตนายกรัฐมนตรี ขณะที่พรรคชาติพัฒนาเมื่อครั้งเลือกตั้งเมื่อปี 2562 เคยเสนอชื่อสุวัจน์, เทวัญ ลิปตพัลลภ, และ น.พ.วรรณรัตน์ ชาญนุกูล เป็นแคนดิเดตนายกรัฐมนตรี มาคราวนี้จะชูใครเป็นแคนดิเดตอันดับหนึ่ง ท่ามกลางกระแสข่าวว่า กรณ์จะควบทั้งตำแหน่งหัวหน้าพรรคและแคนดิเดตนายกฯ ด้วย เนื่องจากเห็นว่า กรณ์ เหมาะสมที่จะมากอบกู้วิกฤตเศรษฐกิจในขณะนี้อีกประเด็นหนึ่งคือ แม้กรณ์จะบอกว่าการมารวมพลังกันไม่ใช่เป็นเพราะสูตรคำนวน ส.ส. บัญชีรายชื่อแบบหารร้อย ที่ปิดทางพรรคเล็ก และเปิดโอกาสให้พรรคใหญ่ได้เปรียบในการได้ที่นั่งในสภา แต่นี่คือความจริงที่ว่า หากพรรคขนาดกลางหรือเล็กรวมตัวกันก็มีโอกาสเป็นพรรคใหญ่ที่จะได้ที่นั่งมากขึ้น มากกว่าการมาตัดคะแนนกันเอง ซึ่งอาจจะได้เห็นโมเดลนี้กับอีกหลายพรรคใหม่ เช่น พรรคสร้างอนาคตไทย พรรคไทยสร้างไทย พรรคเสรีรวมไทย พรรคเศรษฐกิจไทย พรรครวมไทยสร้างชาติ ฯลฯ ตามที่หลายคนจับตามอง
รมว.ดิจิทัลฯ วอน อย่าจับผิด "บิ๊กป้อม" นั่งประธานในที่ประชุม คุยตลอด ไม่ได้หลับ|รมว.ดิจิทัลฯ วอน อย่าจับผิด "บิ๊กป้อม" นั่งประธานในที่ประชุม คุยตลอด ไม่ได้หลับ อาจเป็นภาพบางช่วงที่กะพริบตา(5 ก.ย.65)  ที่โครงการระบบส่งน้ำพร้อมอาคารประกอบอ่างเก็บน้ำคลองแห้ง จ.กระบี่ นายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม และรองหัวหน้าพรรคพลังประชารัฐ กล่าวถึงกรณีสื่อสังคมออนไลน์ เผยแพร่ภาพ พล.อ.ประวิตร มีท่าทางเหมือนนั่งหลับ ขณะประชุมมอบนโยบาย ณ ห้องประชุมศาลากลางจังหวัดกระบี่โดยนายชัยวุฒิ กล่าวว่า ในห้องประชุม พล.อ.ประวิตร เป็นประธานนั่งรับฟังรายงานและมีการโต้ตอบตลอด อาจเป็นภาพบางช่วงที่กะพริบตา อย่าจับผิดกันมากเลย มันไม่ดี ท่านเป็นประธานการประชุมนั่งคุยตลอดเวลา ไม่ได้หลับภายหลังจากที่ พล.อ.ประวิตร รับฟังการบรรยายสรุปจากหน่วยงานที่เกี่ยวข้อง ได้ลงมาพบปะกับกลุ่มเกษตรกรที่เดินทางมารอรับ ซึ่งเป็นกลุ่มเกษตรกรชาสวนปาล์มน้ำมันจาก 6 จังหวัดภาคใต้ ที่เดินทางมาให้กำลังใจ ก่อนจะกล่าวว่า ประชาชนมีความสุขตัวเองก็มีความสุข ก็ขอให้ประชาชนอยู่ดีกินดี มีความเป็นอยู่ที่ดีขึ้นนั่นคือความต้องการของพรรคพลังประชารัฐ และรัฐบาล ส่วนการปรับ ครม.นั้น ตัวเองไม่สามารถปรับ ครม.ได้ ต้องรอ พล.อ.ประยุทธกลับมา รอดูว่าศาลจะสั่งอย่างไร ส่วนการออกพื้นที่นั้นก็จะออกทุกวันจันทร์ ส่วนสถานการณ์น้ำภาคใต้นั้นก็ไม่ได้เป็นห่วงอะไร 
‘พล.อ.วิชญ์’ พรรครวมแผ่นดิน เผยชื่อแคนดิเดตนายกฯ ชูโมเดลรวม 2 ขั้วยุติขัดแย้ง|หลังจากกฎหมายลูกว่าด้วยการเลือกตั้ง ส.ส. ลงเอยด้วยสูตรการคำนวน ส.ส. บัญชีรายชื่อแบบหาร 100 ทำให้พรรคเล็กและพรรคใหม่เริ่มมีความเคลื่อนไหว เช่น การรวมพรรค เป็นต้น แต่พรรครวมแผ่นดินที่เพิ่งเปิดตัวไปเมื่อต้นเดือนสิงหาคมยังไม่มีความเคลื่อนไหว แถมยังพูดอย่างเต็มปากว่าไม่กลัวสูตรหาร 100 หรือหาร 500 พร้อมสู้ศึกเลือกตั้ง ทำให้หลายคนตั้งคำถามว่าเป็นเพราะพรรคนี้เป็นนอมินีของ พล.อ.ประวิตร วงษ์สุวรรณ รองนายกรัฐมนตรี รักษาการนายกรัฐมนตรีหรือไม่?ทีมข่าว Sanook สัมภาษณ์พิเศษ พล.อ.วิชญ์ เทพหัสดิน ณ อยุธยา หัวหน้าพรรครวมแผ่นดิน และเลขาธิการคณะกรรมการโอลิมปิกแห่งประเทศไทย ในพระบรมราชูปถัมภ์ อดีตนักเรียนโรงเรียนเตรียมทหารรุ่นที่ 11 และนักเรียนโรงเรียนนายร้อย จปร. รุ่นที่ 22 ห่างจากกัน 5 รุ่นกับ พล.อ.ประวิตร ที่เรียนโรงเรียนนายร้อย จปร. รุ่น 17 แต่มาสนิทสนมกันเมื่อย้ายไปดำรงตำแหน่งผู้การทหารพรานที่จังหวัดสระแก้ว ทำงานร่วมกับ พล.อ.ประวิตร ในฐานะผู้บังคับบัญชาในขณะนั้น พล.อ.วิชญ์ เทพหัสดิน ณ อยุธยา หัวหน้าพรรครวมแผ่นดินพล.อ.วิชญ์ เล่าให้ฟังว่า ก่อนที่จะมารู้จักคุ้นเคยกัน พล.อ.ประวิตร เล่าให้ฟังว่าตอนแรกคิดว่าเป็นลูกผู้ใหญ่ก็จะมาเพื่อเอาตำแหน่ง แต่ไม่ตั้งใจทำงาน ตัวเองก็ได้พิสูจน์ด้วยการตั้งใจทำงานจน พล.อ.ประวิตร ไว้วางใจ ขณะเดียวกันก่อนมารับราชการที่จังหวัดสระแก้ว ตัวเองก็เคยได้ยินชื่อว่า พล.อ.ประวิตร เป็นเจ้าพ่ออรัญประเทศ ซึ่งพอมาเจอตัวจริงก็รู้เลยว่าท่านมีบารมี เพราะท่านอยู่ในพื้นที่มานาน คอยดูแล รู้จักสนิทสนมกับทั้งประชาชน พ่อค้า พลเรือน และสิ่งที่ตัวเองประทับใจที่สุดคือ ความอดทน และการดูแลผู้ใต้บังคับบัญชาอย่างดี ซึ่งตัวเองเห็นท่านเป็นไอดอลในเรื่องนี้และยึดมาปรับใช้กับชีวิตการทำงานด้วย  พล.อ.วิชญ์ เปิดเผยว่า จริงๆ แล้วไม่เคยคิดอยากเป็นนักการเมือง หรือแม้กระทั่งทหาร แต่อยากเป็นหมอ เป็นนักกีฬารักบี้ ตามความฝันของเด็กมัธยมทั่วๆ ไป แต่เนื่องด้วยคุณแม่อยากให้ลูกเป็นทหารเหมือนพ่อ และตัวเองเป็นคนที่มีสภาพร่างกายพร้อมที่สุดในบรรดาพี่น้อง ทำให้ต้องเลือกทดแทนบุญคุณแม่ด้วยการเข้าเรียนโรงเรียนนายร้อย และรับราชการทหารเรื่อยมา จนได้เข้าชิงตำแหน่ง ผบ.ทบ. กับ พล.อ.ประยุทธ์ จันทร์โอชา และรับตำแหน่งประธานคณะที่ปรึกษากองทัพบกในที่สุด ซึ่งสิ่งที่ พล.อ.วิชญ์ ชอบในวิชาชีพนี้คือความมีวินัยพล.อ.วิชญ์ เทพหัสดิน ณ อยุธยา หัวหน้าพรรครวมแผ่นดินส่วนเรื่องการเมือง หลังจากตัวเองเกษียณอายุราชการแล้ว พล.อ.ประวิตร ที่เป็นรุ่นพี่ที่สนิท เรียกให้มาช่วยทำงานการเมืองในฐานะประธานยุทธศาสตร์พรรคพลังประชารัฐ และด้วยอุบัติเหตุในช่วงเวลานั้นก็ทำให้ตัวเองต้องทำงานการเมืองต่อเนื่องมาเป็นหัวหน้าพรรคเศรษฐกิจไทยและหัวหน้าพรรครวมแผ่นดินในที่สุด ซึ่งยอมรับว่างานการเมืองเป็นสิ่งที่หนักมากที่สุดเท่าที่เคยเจอมา แต่ก็คิดว่าถ้ายังมีแรง ก็ต้องทำงานทดแทนบุญคุณแผ่นดิน“เราก็คิดว่าถ้าเรายังมีกำลังกาย กำลังใจที่จะไปได้ และถ้าทำประโยชน์ให้กับแผ่นดินได้ เราก็คิดว่าตรงนั้นเป็นจุดหนึ่งที่ผมคิดว่าเราก็ต้องมาทดแทนคุณแผ่นดินให้ดีที่สุดเท่าที่เราจะทำได้วันนี้ก่อน ก่อนที่เราจะตายจากกันไป” พล.อ.วิชญ์ กล่าวเมื่อถามว่า พรรคตั้งมาเพื่อสนับสนุนให้ลุงป้อมได้เป็นนายกฯ ต่อจริงไหม? พล.อ.วิชญ์ ตอบว่า “ถามกันตรงๆ อย่างนี้ ผมก็พูดตรงๆ เลยว่า ความเป็นไปได้ก็มี ถ้าท่านมีสุขภาพ จิตใจที่แข็งแรงพอที่จะเป็น แต่ถ้าสุขภาพท่านไม่ไหว เราก็คงจะต้องหาคนที่มีประสิทธิภาพและจิตใจที่สามารถทำงานให้บ้านเมืองได้ แค่นั้นเอง”  พล.อ.ประวิตร วงษ์สุวรรณ รองนายกรัฐมนตรี รักษาการนายกรัฐมนตรีถือว่าเป็นคำตอบที่ชัดเจนตามสไตล์การพูดที่ตรงไปตรงมาของเจ้าตัว และเมื่อผู้สื่อข่าวถามต่อไปว่า การรวมแผ่นดิน ที่เป็นหลักการของพรรคจะทำได้อย่างไร เมื่อทุกพรรคที่เคยพูดมาทำไม่เคยสำเร็จ? และถ้าเป็นการรวมขั้วตรงข้ามอย่างรัฐบาลกับฝ่ายค้านไปเลย พรรครวมแผ่นดินจะโอเคหรือไม่? พล.อ.วิชญ์ กล่าวว่า ในชีวิตที่ผ่านมายังไม่เคยเห็นบ้านเมืองมีความสงบสุขและประชาชนอยู่ดีกินดีอย่างที่ควร มันถึงเวลาแล้วที่เราต้องรวมใจ รวมแผ่นดิน เพื่อไม่ให้เกิดความขัดแย้ง และเพื่อให้บ้านเมืองไปต่อได้ ส่วนถ้าจะเป็นการรวมกันของฝ่ายค้านและฝ่ายรัฐบาล ตัวเองก็ไม่ติดอะไร แถมยังเป็นเรื่องดีเสียด้วยซ้ำ เพราะคนได้ประโยชน์คือประเทศและประชาชน และพรรครวมแผ่นดินเองก็พร้อมร่วมกับทุกฝ่ายเพื่อที่จะเข้าไปทำหน้าที่ ดูแลบ้านเมืองให้สงบสุข ให้ประชาชนมีสุข ประชาชนเลือกใครก็คือคนนั้น พร้อมร่วมทำงานด้วยเมื่อถามต่อไปว่า ระหว่างความสงบกับกินดีอยู่ดี หากต้องเลือกจะเลือกอะไร? พล.อ.วิชญ์ ตอบว่า ต้องเลือกให้ประชาชนต้องอยู่ดีกินดีก่อน การที่เราอยู่ดีกินดี มันก็จะควบกันในลักษณะของการที่จะไม่ทำให้บ้านเมืองวุ่นวาย แต่จริงๆ แล้วทั้งสองอย่างมันต้องมาคู่กัน ทั้งนี้ พล.อ.วิชญ์ ยังเปิดเผยว่า พรรครวมแผ่นดินวางแผนที่จะส่งผู้สมัคร ส.ส. 150 - 200 เขต และคาดว่าจะได้เก้าอี้ ส.ส. 20 - 25 ที่นั่ง หวังทำนโยบายให้ประชาชนอยู่ดีกินดีและมีความสงบสุข ตราบใดที่ตัวเองยังทำงานให้กับประเทศชาติได้ “ผมเนี่ย อายุ ย่างปีนี้เข้า 73 อายุมากพอสมควร อย่างบางทีบางคนรุ่นใหม่ก็มองภาพว่า ขนาดนี้อาเนี่ยน่าจะอยู่บ้านมากกว่า...แต่ที่ผ่านมาในชีวิตเราไม่เคยเห็นบ้านเมืองมีความสงบเท่าที่ควร เราก็คิดว่าถ้าเราคิดทำอะไรเพื่อส่วนร่วมเพื่อบ้านเมืองจริงๆ เราน่าจะมาทำซะก่อนที่เราจะจากไป...ผมคิดว่าถ้าเรามาช่วยกัน คนอย่างอายังมีประโยชน์พอที่จะช่วยบ้านเมืองได้...เราอยากให้ทุกอย่างกลับบ้าน เมืองมีความสงบสุข ประชาชนอยู่ดีกินดี” พล.อ.วิชญ์ กล่าว
อ่วม! ศาลสั่ง กทม.กรุงเทพธนาคม จ่ายค่าจ้างบีทีเอส 1.2 หมื่นล้าน ภายใน 180 วัน|วันที่ 7 ก.ย.2565 เวลา 11.00 น. ศาลปกครองกลางนัดอ่านคำพิพากษาในคดีที่ บริษัท ระบบขนส่งมวลชนกรุงเทพ จำกัด (มหาชน) ผู้ให้บริการรถไฟฟ้า BTS ยื่นฟ้อง กรุงเทพมหานคร และ บริษัท กรุงเทพธนาคม จำกัด กรณีผิดสัญญาการให้บริการเดินรถและซ่อมบำรุง โครงการระบบขนส่งมวลชนกรุงเทพมหานคร (โครงการรถไฟฟ้าสายสีเขียว) เพื่อขอให้ชำระค่าตอบแทนตามสัญญาดังกล่าวศาลปกครองกลางอ่านคำพิพากษาให้กรุงเทพมหานครและบริษัทกรุงเทพธนาคม จำกัด ชำระค่าจ้างเดินรถให้กับ BTS ภายใน 180 วัน นับตั้งแต่วันที่คดีถึงที่สิ้นสุด ประกอบด้วย1.หนี้ค่าจ้างเดินรถและซ่อมบำรุงโครงการรถไฟฟ้าสายสีเขียว ส่วนต่อขยายที่ 1 จำนวน 2,348,659,232.74 บาท พร้อมดอกเบี้ย ของต้นเงิน 2,199,091,830.27 บาท2.หนี้ค่าจ้างเดินรถและซ่อมบำรุงโครงการรถไฟฟ้าสายสีเขียว ส่วนต่อขยายที่ 2 จำนวน 9,406,418,719.36 บาท พร้อมดอกเบี้ย ของต้นเงินจำนวน 8,786,765,195.47 บาทข้อพิพาทดังกล่าวนี้สืบเนื่องมาจาก โครงการรถไฟฟ้าสายสีเขียว ซึ่งทาง กทม.ให้สัมปทานกับ บริษัท ระบบขนส่งมวลชนกรุงเทพ จำกัด (มหาชน) พัฒนาส่วนต่อขยายถึงปัจจุบันคือ ช่วงอ่อนนุช-เคหะสมุทรปราการ ช่วงหมอชิต-คูคต และช่วงสะพานตากสิน-บางหว้า ซึ่งได้มีการจ้าง BTS เดินรถไฟฟ้าส่วนต่อขยาย รวมถึงการวางระบบรถไฟฟ้าและการซ่อมบำรุง
ตามคาด! รัฐสภาปัดตกร่างแก้ไข รธน. 4 ฉบับ|ที่ประชุมรัฐสภามีมติเสียงข้างมากไม่รับหลักการร่างแก้ไขรัฐธรรมนูญจำนวน 4 ฉบับด้วยคะแนนเสียงดังนี้1.คะแนนรับหลักการ 382 ต่อ 252 แต่ได้คะแนนจาก ส.ว. เพียง 40 คะแนน ซึ่งไม่ถึง 1 ใน 3 ผลคือรัฐสภา เป็นมติไม่รับหลักการร่างแก้ไขเพิ่มเติม มาตรา 43 โดย นพ.ชลน่าน ศรีแก้ว ส.ส.น่าน และหัวหน้าพรรคเพื่อไทย กับคณะ เป็นผู้เสนอ เกี่ยวกับเรื่องสิทธิของบุคคล และชุมชน2.คะแนนรับหลักการ 346 ต่อ 299 แต่ได้คะแนนจาก ส.ว. เพียง 8 คะแนน ซึ่งไม่ถึง 1 ใน 3 ผลคือได้คะแนนไม่เกินกึ่งหนึ่งของรัฐสภา เป็นมติไม่รับหลักการร่างรัฐธรรมนูญแก้ไขเพิ่มเติม มาตรา 25 วรรคห้า แก้ไขเพิ่มเติม มาตรา 29 เพิ่มมาตรา 29/1 แก้ไขเพิ่มเติมมาตรา 34 มาตรา 44 มาตรา 45 มาตรา 47 และมาตรา 48 นพ.ชลน่าน ศรีแก้ว กับคณะ เป็นผู้เสนอ เกี่ยวกับสิทธิเสรีภาพของประชาชน เพิ่มสิทธิในกระบวนการยุติธรรม  3.คะแนนรับหลักการ 346 ต่อ 292 แต่ได้คะแนนจาก ส.ว. เพียง 9 คะแนน ซึ่งไม่ถึง 1 ใน 3 ผลคือได้คะแนนไม่เกินกึ่งหนึ่งของรัฐสภา เป็นมติไม่รับหลักการร่างรัฐธรรมนูญแก้ไขเพิ่มเติม มาตรา 159 วรรคหนึ่ง และมาตรา 170 วรรคสอง นพ.ชลน่าน ศรีแก้ว กับคณะ เป็นผู้เสนอ ซึ่งเกี่ยวข้องกับคุณสมบัติและที่มาของนายกรัฐมนตรีจากการเลือกโดย ส.ส. เท่านั้น 4.คะแนนรับหลักการ 356 ต่อ 253 แต่ได้คะแนนจาก ส.ว. เพียง 23 คะแนน ซึ่งไม่ถึง 1 ใน 3 ผลคือได้คะแนนไม่เกินกึ่งหนึ่งของรัฐสภา เป็นมติไม่รับหลักการร่างรัฐธรรมนูญแก้ไขเพิ่มเติม มาตรา 272 ตัดอำนาจ ส.ว. ในการร่วมเลือกนายกรัฐมนตรี ของสมชัย ศรีสุทธิยากร กับประชาชนผู้มีสิทธิ์เลือกตั้งจำนวน 64,151 คน เป็นผู้เสนอโดยเงื่อนไขการลงมติในวาระแรกต้องใช้เสียงไม่น้อยกว่าครึ่งหนึ่งของสมาชิกของสองสภาคือ 364 คะแนน โดยในจำนวนนี้ต้องได้เสียงเห็นชอบจาก ส.ว. ไม่น้อยกว่า 1 ใน 3 หรือต้องได้คะแนนจาก ส.ว. 84 คนขึ้นไป ซึ่งในการอภิปรายเป็นเวลา 2 วัน ตั้งแต่วันที่ 6 - 7 กันยายน 2565 มี ส.ส. และ ส.ว. อภิปรายกันอย่างกว้างขวาง ส.ว. ที่ไม่เห็นด้วยยืนยันว่า ส.ว. มาตามรัฐธรรมนูญปี 2560 ที่ผ่านการลงประชามติมาแล้ว อีกทั้ง ส.ว. เองก็เคยช่วยโหวตแก้รัฐธรรมนูญจากบัตรเลือกตั้งใบเดียวเป็นสองใบมาแล้ว พร้อมย้ำว่า ส.ว. เองไม่ได้ถูกครอบงำโดยรัฐบาลและมีเอกสิทธิ์ในการตัดสินใจ แต่ขอฝ่ายค้านอย่าเอาแต่ตำหนิ เสียดสี ส.ว. ขณะที่ ส.ว. ที่เห็นด้วยกับร่างแก้ไขรัฐธรรมนูญทั้ง 4 ฉบับให้ความเห็นว่า ตอนนี้สถานการณ์ทางการเมืองเปลี่ยนไปแล้ว หากนายกรัฐมนตรีมาจากการโหวตของ ส.ว. แต่ไม่มีเสียงข้างมากในสภาผู้แทนราษฎร ก็ไม่มีเสถียรภาพทางการเมือง และอยู่ได้ไม่นาน เพราะต้องเจอกับอภิปรายไม่ไว้วางใจ นอกจากนี้ คำนูน สิทธิสมาน ส.ว. ยังให้เหตุผลเพิ่มเติมว่า หน้าที่ของ ส.ว. ตามเจตนารมณ์ของมาตรา 272 คือพิทักษ์การปฏิรูปประเทศ แต่ตอนนี้แผนการปฏิรูป 5 ปีที่ผ่านมาจะเสร็จในเดือน เม.ย. ปี 2566 แล้ว ส.ว. จึงไม่จำเป็นต้องมีอำนาจตามมาตราดังกล่าวอย่างไรก็ตามในการอภิปราย มีการปะทะคารมกันระหว่าง ส.ส. ฝ่ายค้านและ ส.ว. อยู่เป็นระยะๆ เช่น ระหว่างที่รังสิมันต์ โรม ส.ส.บัญชีรายชื่อ พรรคก้าวไกล อภิปรายว่า นายกรัฐมนตรีมักจะอ้างว่า ส.ว. มาจากการเลือกกันเองของผู้สมัครแต่ละอำเภอ แต่ละจังหวัด แต่แค่จำนวน 50 คน จาก 250 คน คิดเป็นแค่ 20% และมาอ้างว่า ส.ว. ชุดนี้เป็นประชาธิปไตยแล้ว ในขณะที่อีก 80% คณะรักษาความสงบแห่งชาติ (คสช.) จิ้มมาล้วนๆ มีทั้งแก๊งเตรียมทหารรุ่น (ต.ท.) 12 เพื่อน พล.อ.ประยุทธ์ จันทร์โอชา 21 คน, แก๊ง ต.ท.6 เพื่อน พล.อ.ประวิตร วงษ์สุวรรณ รองนายกฯ 5 คน, รวมถึงเพื่อนพ้องน้องพี่ ศิษย์เก่าสภานิติบัญญัติแห่งชาติ (สนช.) และอีกสารพัดคณะที่เคยร่วมงานกับ คสช. จำนวนถึง 150 คนทำให้กิตติศักดิ์  รัตนวราหะ ส.ว. ลุกขึ้นประท้วงว่า ขอให้ถอนคำว่าแก๊ง วิจารณ์คนอื่นดูตัวเองบ้าง หนี้กองทุนให้กู้ยืมเพื่อการศึกษา (กยศ.) ยังไม่ใช้เลย สำเหนียกตัวเองบ้าง และเป็น ส.ส. ที่มีคะแนนปัดเศษมาอย่าทะนงตัว ด้านรังสิมันต์ จึงลุกขึ้นกล่าวว่า ขอถามว่าคำว่าแก๊ง ใครเสียหาย ถ้าใช้คำพูดรุนแรงทำให้เจ็บกระดองใจ ไม่ได้เป็นไปตามข้อบังคับ ทำให้นายกิตติศักดิ์ สวนกลับว่าถ้าตนพูดบ้างว่ามีพวกที่ยังไม่ใช้หนี้ กยศ. นายพรเพชร จึงเบรกให้ลดคำพูดที่ไม่เหมาะสม และให้นายกิตติศักดิ์ถอนคำพูด แต่นายกิตติศักดิ์ไม่ยอมถอน ทำให้นายพรเพชรห้ามนายกิตติศักดิ์อภิปรายหรือพูดอีก และรังสิมันต์ ได้ลุกขึ้นชี้แจงการไม่ใช้หนี้ กยศ. ว่า ตนไม่เคยเบี้ยวหนี้ ก่อนหน้านี้ตนยากจนต้องกู้เรียน แต่ก็ชำระหนี้มาโดยตลอดไม่เคยผิดนัดแม้แต่ครั้งเดียว และหลังจากที่ตนมาเป็น ส.ส. ได้ใช้หนี้เพิ่มมาตลอดจนวันนี้ตนไม่เหลือหนี้ กยศ. แม้แต่บาทเดียว เสรี สุวรรณภานนท์ ส.ว. อภิปรายว่า ตนไม่เห็นด้วยทั้ง 4 ร่าง ส่วนเพื่อน ส.ว. หลายท่าน ก็มีความเห็นที่แตกต่างหลากหลาย แสดงให้เห็นว่า ส.ว. มีความเป็นอิสระ มีความคิดของตัวเอง ไม่ได้ถูกครอบงำสั่งการ หรือไม่ได้มาชดใช้หนี้ใครอย่างที่ถูกกล่าวหา แต่ ส.ว. ชุดปัจจุบันถูกกล่าวหาตลอด 3 ปีที่ผ่านมา ว่าไม่ได้มาจากประชาชน ไม่ได้มาจากการเลือกตั้ง แต่ตนยืนยันว่ามาจากรัฐธรรมนูญฉบับเดียวกับพรรคก้าวไกล เพราะพรรคอนาคตใหม่โดนยุบพรรคเพราะอุบัติเหตุทางการเมือง และจริงๆ เมื่อถูกยุบไป สมาชิกในพรรคนั้นต้องพ้นจากความเป็น ส.ส. แต่ด้วยอานุภาพของรัฐธรรมนูญ 60 บัญญัติว่า ให้พรรคการเมืองที่ถูกยุบสามารถหาพรรคอื่นได้ภายใน 60 วัน จึงมาอยู่พรรคปัจจุบัน อยากถามว่าพรรคก้าวไกลเคยได้มาสักคะแนนเสียงจากประชาชนหรือไม่ ซึ่งก็ไม่เคย เพราะก็มาจากรัฐธรรมนูญ 60 เหมือนกัน ทำให้ณัฐวุฒิ บัวประทุม ส.ส. บัญชีรายชื่อ พรรคก้าวไกล ลุกขึ้นท้าเสรีว่า “หมดหนี้ คสช. ให้ลาออกมาลงเลือกตั้งแข่งกันดีกว่า” ขณะที่ อมรัตน์ ลุกขึ้นประท้วงว่า แบบนี้หรือที่เรียกว่าตัวเองมีวุฒิภาวะ ก็สมควรแล้วที่ประชาชนจะรังเกียจ ประธานฯ ไม่ให้พูดก็ยังจะพูด แบบนี้ถือว่าเป็นตัวอย่างที่เลว จากนั้น เสรี ได้ประท้วงให้อมรัตน์ ถอนคำพูด แต่พรเพชร ชี้แจงว่าไม่ได้ยิน และอมรัตน์ได้เดินออกจากห้องไปแล้ว ขอให้เสรี ดำเนินการอภิปรายต่อ  กิตติศักดิ์ จึงลุกขึ้นประท้วงว่า ถ้าหากพูดให้ร้ายแล้วเดินออกจากห้องประชุม ตัวเองจะทำบ้าง
ศาลรัฐธรรมนูญ เปิดห้องถกปม 8 ปีประยุทธ์ ตำรวจดูแลปกติ-ไร้กำลังเสริม|บรรยากาศที่ศาลรัฐธรรมนูญในวันนี้ มีเจ้าหน้าที่ตำรวจจากสถานีตำรวจท้องที่ และเจ้าหน้าที่ประจำศาลฯ คอยตรวจตราความเรียบร้อย แต่ไม่มีการจัดกำลังไว้คอยรับมือหากมีกลุ่มผู้ชุมนุมเดินทางมา ที่ศาลรัฐธรรมนูญ ซึ่งในวันนี้มีการประชุมนัดพิเศษ เพื่อพิจารณาวาระการดำรงตำแหน่งนายกรัฐมนตรี 8 ปี ของ พลเอก ประยุทธ์ จันทร์โอชาหลังศาลรัฐธรรมนูญมีมติเป็นเอกฉันท์รับคำร้องฝ่ายค้านให้พิจารณาวาระดังกล่าว เมื่อวันที่ 24 ส.ค. ที่ผ่านมา และมีมติ 5 ต่อ 4 ให้ พล.อ.ประยุทธ์ หยุดปฏิบัติหน้าที่ตำแหน่งนายกรัฐมนตรีเป็นการชั่วคราว เพื่อเข้าสู่กระบวนการพิจารณาให้แล้วเสร็จภายในเดือน ก.ย. นี้ โดยศาลให้ผู้ถูกร้องชี้แจงภายใน 15 วัน นับตั้งแต่สั่งหยุดปฏิบัติหน้าที่วันที่ 1 ก.ย. ทีมกฎหมายของ พล.อ.ประยุทธ์ ส่งเอกสารชี้แจงต่อศาลรัฐธรรมนูญเป็นที่เรียบร้อยแล้ว และมีข้อชี้แจงว่าการเป็นนายกรัฐมนตรีในรัฐธรรมนูญฉบับปัจจุบัน ไม่สามารถนับรวมกับการดำรงตำแหน่งนายกรัฐมนตรี ปี 2557 เนื่องจากเป็นการดำรงตำแหน่งตามรัฐธรรมนูญฉบับชั่วคราว ความยาว 23 หน้าแต่ในเวลาต่อมาพบเอกสารของ นายมีชัย ฤชุพันธุ์ อดีตประธานคณะกรรมการร่างรัฐธรรมนูญ ที่ส่งถึงศาลรัฐธรรมนูญ หลุดออกมาทางโลกออนไลน์ โดยเนื้อหาเป็นการย้ำถึงการนับวาระนายกฯ ของ พลเอกประยุทธ์ ครบ 8 ปี ควรนับตั้งแต่ 6 เม.ย. 2560 หรือในวันที่รัฐธรรมนูญแห่งราชอาณาจักรไทย พุทธศักราช 2560 มีผลใช้บังคับ
"ชัชชาติ" ลุยเดี่ยวให้กำลังใจชาวดอนเมือง ชี้คลองเปรมหัวใจสำคัญระบายน้ำท่วม|ชัชชาติ ลุยน้ำท่วม ลงพื้นที่ดอนเมือง ชี้หัวใจสำคัญของการระบายน้ำคือคลองเปรมฯ การระบายน้ำตอนนี้เสมือนลิฟต์เวลาขึ้นขึ้นเร็ว เวลาลงลงเป็นขั้นบันไดวันนี้ (09 ก.ย.65) นายชัชชาติ สิทธิพันธุ์ ผู้ว่าราชการกรุงเทพมหานคร พร้อมคณะลงพื้นที่ตรวจสถานการณ์น้ำในคลองเปรมประชากร ภายในซอย ช่างอากาศอุทิศ แขวง ดอนเมือง เขตดอนเมือง กรุงเทพมหานครงนายชัชชาติ กล่าวว่าพื้นที่ดังกล่าวเป็นจุดเปาะบางอยู่แล้ว เสี่ยงที่จะถูกน้ำท่วมขัง เนื่องจากประสิทธิภาพการระบายน้ำลงในคลองโดยรอบเป็นไปได้ช้า ปัจจัยหลักของการระบายน้ำได้ช้า คือคลองเปรมประชากรและคลองอื่น ๆ ไม่มีเขื่อนกั้นน้ำ รวมถึงบ้านเรือนที่รุกล้ำเข้าไปในคลอง ทำให้ไม่สามรถขุดลอกคลองได้เต็มประสิทธิภาพ รวมไปถึงก่อนหน้านี้มีปัญหาอีกเรื่องคือผู้รับเหมาทิ้งงาน ทำให้การทำงานเป็นไปอย่างล้าช้า ซึ่งตอนนี้ก็กำลังเร่งหาผู้รับเหมามาแทนที่อยู่และต้องให้ผู้รับเหมาที่ทิ้งงานชดใช้ค่าปรับด้วย“ประสิทธิภาพการระบายน้ำขณะนี้เปรียบเสมือนลิฟต์เวลาขึ้นขึ้นเร็วเวลาลงลงเป็นขั้นบันได”ด้านสถานการณ์น้ำภายในคลอง กทม.ที่น่าเป็นห่วงในขณะนี้คือ คลองเปรมประชากร คลองลาดพร้าวและคลองประเวศ โดยได้ประเมินทิศทางการระบายน้ำหากไม่มีฝนตกลงมาเพิ่มคาดว่า น้ำจะสามารถลดลงได้ตามระดับอีกทั้งปัจจุบันทางกรุงเทพมหานครมีพื้นที่ในการรับน้ำน้อย คลองที่มีก็ใช้งานได้ไม่เต็มประสิทธิภาพ ทำให้เวลาฝนตกน้ำสามารถระบายได้น้อยกว่าปกติ ซึ่งทางผู้ว่าราชการกรุงเทพมหานครยอมรับว่า ที่เกิดน้ำท่วมขังก็ต้องยอมรับสภาพและแก้ไขปัญหาเร่งด่วน ในช่วงสองเดือนที่ผ่านมาพื้นที่ดังกล่าวเบาบางไปได้เยอะ เนื่องจากมีการติดตั้งเครื่องสูบน้ำภายในพื้นที่ ระบบระบายน้ำในพื้นที่ได้อย่างไรก็ตามน้ำท่วมในปีนี้แตกต่างจากน้ำท่วมปี 54 เพราะตอนนั้นที่ท่วมเป็นน้ำเหนือที่ปล่อยลงมา แต่ตอนนี้กรุงเทพเจอกับน้ำฝนมากกว่า ส่วนการระบายน้ำสามารถระบายได้สามทาง ทางที่หนึ่งระบายน้ำออกทางเหนือ ลงสถานีสูบน้ำคลองเปรมใต้ ลงคลองรังสิต ทางด้านตะวันตก ลงสถานีสูบน้ำกรมชล ผ่านคลองบ้านใหม่ บางเขน บางชื่อ สามเสน ลงแม่น้ำเจ้าพระยา ด้านใต้ คลองผดุงกรุงเกษม“หัวใจสำคัญในการระบายน้ำคือคลอง ถึงมีอุโมงค์ หรือแก้มลิงก็ไม่สามารถระบายน้ำได้เต็มที่หากคลองยังระบายน้ำไม่ได้”เมื่อผู้สื่อข่าวถามว่าความรู้สึกตอนเป็นประชาชนเมื่อถูกน้ำท่วม กับความรู้สึกตอนเป็นผู้ว่าฯ ต่างกันอย่างไร นายชัชชาติกล่าวว่า ตอนเป็นประชาชนเวลาน้ำท่วมก็จะห่วงแค่บ้านตัวเองแต่พอมาเป็นผู้ว่าเป็นห่วงทุกคนเป็นห่วงกรุงเทพฯ เรามีความรับผิดชอบกว้างขึ้น ความรู้สึกเป็นห่วงก็มากขึ้นและอยากช่วยแก้ปัญหาให้เร็วที่สุด
"ไทยรักไทย Gen1" ผงาด "สุดารัตน์-สมคิด" แยกทางนำพรรค|สัปดาห์นี้เป็นฤกษ์ดีที่ 2 พรรคใหม่จัดอีเวนต์สำคัญ ได้แก่ งานคิดสร้างอนาคตไทย ของพรรคสร้างอนาคตไทยที่เปิดตัว "สมคิด จาตุศรีพิทักษ์" เป็นประธานพรรคและแคนดิเดตนายกฯ และการประชุมใหญ่วิสามัญ พรรคไทยสร้างไทย ที่มีมติเลือกคุณหญิงสุดารัตน์ เกยุราพันธุ์ เป็นหัวหน้าพรรคและแคนดิเดตนายกฯ ซึ่งทั้งคู่เคยสังกัดพรรคไทยรักไทยในยุคบุกเบิกมาด้วยกันวันที่ 9 เดือน 9 พรรคไทยสร้างไทยประชุมใหญ่วิสามัญมีมติเลือก คุณหญิงสุดารัตน์ เกยุราพันธุ์ เป็นหัวหน้าพรรค น.ต.ศิธา ทิวารี เป็นเลขาธิการพรรค ธิดารัตน์ ยิ่งเจริญ เป็นโฆษกพรรค สุวดี พันธุ์พานิช เป็นเหรัญญิก ธวัชชัย สุทธิบงกช เป็นนายทะเบียนพรรค และรองหัวหน้าพรรคอีก 11 คน อาทิ สุพันธุ์ มงคลสุธี, ประวัฒน์ อุตตะโมช, ต่อพงษ์ ไชยสาส์น, พ.ต.ท.กุลธน ประจวบเหมาะ, นาถยา แดงบุหงา พร้อมด้วยกรรมการบริหารพรรครวม 50 คน ด้านโภคิน พลกุล อดีตประธานรัฐสภา กล่าวบนเวทีว่าพรรคจะสนับสนุนให้คุณหญิงสุดารัตน์ เป็นแคนดิเดตนายกรัฐมนตรีในบัญชีของพรรคคุณหญิงสุดารัตน์ แสดงวิสัยทัศน์ว่า ขอให้ประสบการณ์การเมืองกว่า 30 ปีมานำพรรค เพื่อร่วมกับเปลี่ยนประเทศไทย สร้างชีวิตที่ดีกว่าให้ประชาชนคนไทยให้สำเร็จ และขออาสาเหนื่อยแทนประชาชนทุกคน จะไม่ปล่อยให้ต้องสู้กับความลำบากยากจนตามยะถากรรม จะทำให้ประชาชนหายจน หมดหนี้ และมีรายได้ยั่งยืน ที่ผ่านมา 90 ปีของประชาธิปไตยไทยวนเวียนอยู่กับการรัฐประหารยึดอำนาจ พรรคการเมืองจำนวนมากที่อ้างว่าเป็นประชาธิปไตย แต่ไม่เคยลุกขึ้นมาปกป้องประชาชน แต่กลับไปร่วมมือกับระบบอำนาจนิยมเบียดเบียนประชาชน โดยเฉพาะ 8 ปีนี้ กระบวนการยุติธรรมถูกบิดเบือน มีการคอร์รัปชัน ระบบรัฐราชการรับใช้อำนาจนิยม จนทำให้ความเหลื่อมล้ำของไทยสูงติดอันดับโลก หนี้ครัวเรือนพุ่งสูง จนประชาชนแทบจะเดินต่อไม่ได้ นี่คือช่วงเวลาที่ทุกข์ยากที่สุดตั้งแต่ตนทำงานการเมืองมา พรรคไทยสร้างไทยจะสร้างประเทศไทยที่ดีที่สุดเพื่อส่งมอบให้คนรุ่นหลัง และก้าวข้ามความขัดแย้งมาสร้างเศรษฐกิจ ดูแลประชาชนให้มีคุณภาพชีวิตที่ดีตั้งแต่เกิดจนแก่ ปลดล็อกประเทศให้เดินหน้าให้ได้ ภายใต้ Empathy Democracyทั้งนี้ คุณหญิงสุดารัตน์ ประกาศปลดล็อกประเทศ 4 ด้านได้แก่ ปลดล็อกวิกฤตการเมือง เปลี่ยนระบบราชการให้รับใช้ประชาชน พักใช้กฎหมายที่เป็นอุปสรรคในการทำมาหากิน และปราบปรามคอร์รัปชัน ภายใต้ 2 หลักการคือ ปลดปล่อย (Liberate) และสร้างพลัง (Empower) ให้ประชาชนคนตัวเล็ก และเสนอ 5 กองทุนได้แก่พร้อมนโยบายบำนาญประชาชน 3,000 บาทและ 30 บาทสุขภาพดีถ้วนหน้า โดยเคยทำสำเร็จจาก 30 บาทรักษาทุกโรคมาแล้ว วันนี้จะทำต่อให้คนไทยสุขภาพดียิ่งขึ้น นโยบายเรียนฟรีจนถึงปริญญาตรีและพัฒนาคุณภาพการศึกษาให้เท่าเทียม พร้อมวางเป้าหมายการสร้างรายได้ให้ประเทศไทยเป็นศูนย์กลางใน 7 ด้าน คือ"ในการเลือกตั้งขอเชิญพี่น้องประชาชนกาไทยสร้างไทยทั้งคนทั้งเขต เพื่อเปลี่ยนประเทศไทยให้สำเร็จ ขอพี่น้องชาวไทยที่รักทุกคน เชิญชวนพิสูจน์ให้พวกอำนาจนิยมเห็นและคนทั่วโลกเห็นว่าหัวใจเรายิ่งใหญ่เพียงใด ยิ่งใหญ่จนสามารถเปลี่ยนความเลวร้ายของประเทศไปสู่ความดีงามสร้างความสุขที่ยิ่งใหญ่ให้คนไทยได้ พรรคไทยสร้างไทยขออาสาเป็นกองหน้าทำเรื่องนี้ให้สำเร็จ และขอให้สมาชิกพรรคทุกคนไปจับมือร่วมกันสร้างประเทศไทยให้ดีกว่าให้กับทุกคนให้สำเร็จ" สุดารัตน์ กล่าวทั้งนี้ คุณหญิงสุดารัตน์ ให้สัมภาษณ์ หลังการประชุมว่า พรรคจะเดินหน้าต่อไปไม่ว่ากติกาแบบไหน และยืนยันจะเป็นทางเลือกใหม่เพื่อเป็นทางออกให้ประชาชนที่ไม่ต้องจมอยู่กับวงจรอุบาทว์ ท่ามกลางความขัดแย้งของ 2 ขั้วการเมืองอีกฝั่งก็ติดหล่ม อีกฝั่งก็ติดล็อก และจะไม่เป็นนั่งร้านให้เผด็จการสืบทอดอำนาจแน่นอน ส่วนจะรวมกับพรรคอื่นไหม คุณหญิงสุดารัตน์ กล่าวว่า พรรคไทยสร้างไทยเป็นมิตรกับทุกคน ความแตกแยกที่ผ่านมาเพียงพอแล้ว พรรคการเมืองแม้จะต่างความคิด แต่ควรร่วมมือกันทำเพื่อประชาชน เมื่อถึงตอนนั้นแล้วค่อยว่ากัน ตอนนี้เราเดินหน้าพรรคไทยสร้างไทยอย่างเต็มที่วันที่ 8 เดือน 9 พรรคสร้างอนาคตไทยจัดงาน #คิดสร้างอนาคตไทย เปิดตัว "สมคิด จาตุศรีพิทักษ์" นั่งประธานพรรค ซึ่ง อุตตม สาวนายน หัวหน้าพรรค และสนธิรัตน์ สนธิจิรวงศ์ เลขาธิการพรรค ประกาศว่าจะชู สมคิด เป็นแคนดิเดตนายกรัฐมนตรีในบัญชีของพรรคสมคิด ได้เดินทางมาพร้อมกับลูกชายคนเล็ก คือ ณฉัตร จาตุศรีพิทักษ์ หรือ น้องคลัง โดยสมคิดกล่าวว่า วันนี้ตนพาลูกชายคนเล็กมาด้วย เพื่อให้เป็นประจักษ์พยาน ได้เห็น และรู้ว่าการสร้างพรรคการเมืองที่ดีมีจริง ให้เขาเรียนรู้ว่าการทำพรรคการเมืองไม่ใช่ของง่าย ต้องการให้เข้าใจว่าทำไมพ่อเขาต้องกลับมาช่วยเหลือน้องๆ ทั้งหมดล้วนเป็นภารกิจหน้าที่ทั้งนั้น ไม่ใช่เพราะตำแหน่งนายกรัฐมนตรี ตำแหน่งนายกฯ ไม่มีความหมายเลย แต่ที่มีความหมายคือการเป็นผู้นำที่สร้างความเปลี่ยนแปลงให้กับประเทศไทย ประเทศไทยมีนายกฯ มาทุกยุคทุกสมัย ดีบ้าง อ่อนบ้าง แต่ยากที่จะหาผู้นำที่สร้างความเปลี่ยนแปลงในทางที่พัฒนาบ้านเมืองอย่างจริงจัง ไม่ใช่เพราะเขาไม่กล้า แต่เพราะพลังไม่ถึง บางคนพลังถึงแต่ไม่คิดที่จะทำ เพราะมี Agenda อย่างอื่นมากกว่าสมคิดขอบคุณพรรคที่มีความเด็ดเดี่ยวที่กล้าประกาศตนเป็นพรรคสายกลาง ไม่คิดสุดโต่งสุดขั้ว แบ่งฝ่าย แบ่งสี แบ่งกลุ่ม ที่มีแต่จะทำลายตัวเอง บ้านเมือง และพลังของชาติที่จะแก้ไข และสร้างอนาคตให้ชาติ ซึ่งพรรคการเมืองที่ไม่มีโครงสร้างปัญญามีแต่โครงสร้างอำนาจ ตัวเองก็จะไปไม่รอด หนำซ้ำจะพาชาติบ้านเมืองไม่รอดไปด้วยสมคิด กล่าวว่าจะตั้งกองทุนสร้างอนาคตไทย เพื่อช่วยเหลือคนยากลำบากในระยะเร่งด่วน และกองทุนเพื่ออนาคตคนไทยกว่า 60 เปอร์เซ็นต์ อยู่ในภาคเกษตรกรรม แต่กลับมีส่วนในจีดีพีน้อย จึงไม่มีกำลังซื้อ เราจึงต้องเปลี่ยนแปลง และช่วยเหลือคนกลุ่มนี้ นอกจากนี้ ยังต้องปฏิรูปการท่องเที่ยว และทำให้เกิดการหมุนเวียนเม็ดเงินในชุมชน เมื่อเชื่อมต่อระหว่างการเกษตรยุคใหม่ และการท่องเที่ยว มีหรือที่ชีวิตความเป็นอยู่จะไม่ดีขึ้น ทั้งนี้ ความผิดไม่ได้อยู่ที่การประกัน หรือการจำนำ แต่อยู่ที่การคอร์รัปชั่น จึงต้องปฏิรูปให้ชัดเจน อนาคตข้างหน้าเครื่องยนต์เศรษฐกิจไม่ได้อยู่ที่บริษัทใหญ่ๆ แต่อยู่ที่ทุกคน จึงต้องมีเรื่องของอินเตอร์เน็ต บิ๊กดาต้า และเทคโนโลยี กองทุนกองที่สองจะต้องเข้าไปหนุน และยกเครื่องทั้งหมด พร้อมทั้งกระจายงบและอำนาจซึ่งเป็นหัวใจของการสร้างความเข้มแข็งของการสร้างเศรษฐกิจภายในนอกจากนี้ ยังเห็นว่าสภาคือหัวใจ ที่ต้องรื้อกฎหมายเก่า และสร้างกฎหมายใหม่ แก้ไขรัฐธรรมนูญ การเปลี่ยนแปลงรัฐธรรมนูญไม่ใช่แค่กติกาการเลือกตั้ง แต่ต้องรีฟอร์มครั้งใหญ่ ทั้งการกระจายอำนาจ งบประมาณ และระบบราชการ เพื่อให้ไปสู่ทิศทางข้างหน้าให้ได้ ต้องไม่ใช่จากใครที่มาเขียนรัฐธรรมนูญ ต้องให้คนทุกเพศ ทุกวัยเข้ามามีส่วนร่วม รวมถึงคนรุ่นใหม่ พรรคสร้างอนาคตไทยจะต้องดึงภาคประชาชนเข้ามามีส่วนร่วม เพราะพรรคจะโตขึ้นจากการที่ประชาชนให้การสนับสนุน กลายเป็นพลังที่อยู่ข้างหลัง จนพรรคใหญ่ก็ต้องฟัง"อย่าหวงอำนาจ หวงตำแหน่ง การที่ประสบความสำเร็จ อย่าแสวงหาอำนาจ ต้องแสวงหาคน อย่ามาบอกว่า 7 คน 1 ที่นั่ง ผมไม่ฟัง ถ้ามี ส.ส.คนไหนในพรรคที่เดินออกนอกลู่นอกทาง พร้อมทรยศอุดมการณ์ ขอให้อุตตม ใช้มติกรรมการบริหารพรรคไล่ออกไปเลย เราต้องเป็นพรรคของประชาชนที่แท้จริง ต้องทำให้ดีที่สุด และเราต้องไม่มีศัตรู ต้องมีมิตร เราไม่ได้เก่งคนเดียว คนอื่นเขาก็เก่งเหมือนกัน คนไทยรอไม่ได้ มันมาถึงจุดนี้ถ้ายังทำแบบนี้ต่อไปไม่เปลี่ยนแปลง ลูกหลานคงไปอยู่เมืองนอก" สมคิด กล่าว
รู้จัก "ธิดารัตน์" จากครอบครัวผู้อพยพชาวเมียนมาสู่โฆษกไทยสร้างไทย|หลังจากพรรคไทยสร้างไทยประชุมใหญ่วิสามัญ วันที่ 9 เดือน 9 ภายใต้แคมเปญ "มาร่วมกันเปลี่ยนประเทศ สร้างชีวิตที่ดีกว่ากับพรรคไทยสร้างไทย" และมีการเลือกกรรมการบริหารพรรคชุดใหม่ ที่นำโดย คุณหญิงสุดารัตน์ เกยุราพันธุ์ เป็นหัวหน้าพรรค และเลือก "ธิดารัตน์ ยิ่งเจริญ" เป็นโฆษกพรรค แม้จะยังไม่เป็นที่คุ้นหน้าคุ้นตาในสื่อ แต่เธอคนนี้มีประวัติที่น่าสนใจมากธิดารัตน์ ยิ่งเจริญ เป็นผู้อำนวยการศูนย์นโยบาย พรรคไทยสร้างไทย เธอเคยกล่าวบนเวทีเดินหน้าสร้างประเทศไทยเมื่อวันที่ 6 กรกฎาคม 2564 ว่า"ครอบครัวของเธอเป็นคนตัวเล็กที่ไม่มีต้นทุนทางสังคม แทบจะมองไม่เห็นโอกาสทางการศึกษา พ่อของเธอเป็นครอบครัวผู้อพยพชาวเมียนมา ชาติพันธุ์ลาหู่ ทั้งครอบครัวอพยพมาที่ประเทศไทยเพราะที่นี่เป็น ดินแดนแห่งเสรีภาพ ความหวัง และโอกาส ตัวเองได้รับโอกาสทางด้านการศึกษาจากประเทศไทยและหากมีการให้โอกาสทางการศึกษากับคนที่ไม่มีต้นทุนทางสังคมเหมือนกับเธอในอดีตจะทำให้คนตัวเล็กเหล่านั้นมีโอกาสประสบความสำเร็จมากขึ้น" เธอกล่าวต่อว่า การศึกษาเปลี่ยนชีวิตของเธอจนได้ทุนการศึกษาจากจุฬาลงกรณ์มหาวิทยาลัย ทุนรัฐบาลอังกฤษ และทุนรัฐบาลจีนธิดารัตน์จบปริญญาตรี คณะรัฐศาสตร์ สาขาความสัมพันธ์ระหว่างประเทศ จุฬาลงกรณ์มหาวิทยาลัย (ทุนคณะรัฐศาสตร์), ปริญญาโท ด้านนโยบายสาธารณะ มหาวิทยาลัยออกซ์ฟอร์ด (Master of Public Policy, University of Oxford) โดยได้รับทุนจากรัฐบาลอังกฤษ และยังเป็นคนไทยที่เป็นตัวแทนมหาวิทยาลัยออกซ์ฟอร์ดเข้าร่วมเข้าแข่งขันการโต้วาทีภาษาอังกฤษจนได้รับรางวัลชนะเลิศหลายรายการในหลายประเทศทั่วโลกนอกจากนี้ ยังได้รับทุนจากรัฐบาลจีน โครงการผู้นำในอนาคต ปริญญาโทสาขารัฐประศาสนศาสตร์ มหาวิทยาลัยชิงหัว (Master of Public Administration, Tsinghua University)ไม่หมดเพียงเท่านั้น ธิดารัตน์ได้เป็นผู้จัดทำร่างรายงาน Universal Periodic Review ของประเทศไทย ครั้งที่ 1 ภายใต้คณะผู้แทนถาวรไทย ประจำสหประชาชาติ ณ นครเจนีวา ประเทศสวิตเซอร์แลนด์ และเป็นตัวแทนประเทศไทยเข้าร่วมโครงการ Constitution Building Training Course for Civil Society โดยสหประชาชาติ ที่ประเทศสเปน เป็นตัวแทนประเทศไทยเข้าร่วม One Young World Summit 2017 ที่ประเทศโคลอมเบีย, Professional fellow โครงการ Young Southeast Asian Leaders Initiative (YSEALI) ของประธานาธิบดีโอบามา ประเทศสหรัฐอเมริกาด้านการเมือง ธิดารัตน์เคยเป็นรองโฆษกพรรคเพื่อไทย ด้านการต่างประเทศ, เลขานุการ คณะกรรมาธิการการต่างประเทศ สำนักงานเลขาธิการสภาผู้แทนราษฎร รัฐสภาไทยฯ เรียกได้ว่าโปรไฟล์ของเธอนั้นไม่ธรรมดาจริงๆ โดยเฉพาะช่วงที่การเมืองร้อนแรง ธิดารัตน์ได้ออกมาตอบโต้วิพากษ์วิจารณ์การทำงานของรัฐเป็นระยะๆ ชื่อของเธอจึงถูกนำมาพิจารณาเพื่อผลักดันขึ้นสู่ตำแหน่งโฆษกพรรคไทยสร้างไทยท่ามกลางกระแสคนรุ่นใหม่ที่ตบเท้าเข้ามาเป็นนักการเมืองหวังเพื่อจะเปลี่ยนแปลงประเทศไทย ธิดารัตน์จึงเป็นอีกหนึ่งนักการเมืองรุ่นใหม่ไฟแรงโปรไฟล์ดี โดยเฉพาะด้านการต่างประเทศ เสริมทัพพรรคฝ่ายประชาธิปไตย เตรียมพร้อมที่จะลงสนามเลือกตั้งที่จะมาถึง
โปร 9.9 พรรคก้าวไกล! เปิดตัวผู้สมัคร ส.ส.กทม. พร้อมชื่อคนมีแววไม่ได้ไปต่อ|หลังจากพรรคก้าวไกลเปิดแคมเปญเลือกตั้ง "ต้องก้าวไกล ให้ไทยก้าวหน้า" มีการเปิดตัวว่าที่ผู้สมัคร ส.ส. กทม. 23 เขตของพรรคก้าวไกล โดยพรรคยืนยันว่าแม้ว่าที่ผู้สมัครเหล่านี้จะมีที่มาและภูมิหลังที่หลากหลาย แต่มีดีเอ็นเอที่เหมือนกันคือต้องการเปลี่ยนประเทศนี้ให้ก้าวหน้า เชื่อในความเปลี่ยนแปลง และยึดหลักการมากกว่าผลประโยชน์ส่วนตัวหลายคนในนี้มีโปรไฟล์ที่น่าสนใจ ไม่ว่าจะเป็น...หากดูจากชื่อดังกล่าวว่าจะเห็นว่ามี ส.ส. ที่เป็นเจ้าของพื้นที่อยู่แล้วเพียงแค่ 2 คน คือ เท่าพิภพ และณัฐชา ทั้งที่พรรคก้าวไกลตอนนี้มี ส.ส. กทม. ที่ยังสังกัดในนามพรรคอยู่ถึง 7 คน แล้วอีก 5 คนทำไมไม่ได้ไปต่อ?
รัฐชี้แจงประชาชน กรณีถูกเรียกเป็นพยานคดีทุจริต "เราเที่ยวด้วยกัน"|“ทิพานัน” แจ้งข่าวประชาชนถูกเรียกเป็นพยานคดีทุจริต “เราเที่ยวด้วยกัน” ให้ติดต่อสถานีตำรวจเจ้าของคดีก่อน เพื่อขอให้ปากคำใกล้บ้าน ย้ำคดีเดียวไม่เกี่ยวกับคดีอื่น ยันรัฐบาลเข้มปราบทุจริตโครงการรัฐน.ส.ทิพานัน ศิริชนะ รองโฆษกประจำสำนักนายกรัฐมนตรี กล่าวว่า ตามที่รัฐบาลมีนโยบายในการปราบปรามการทุจริตโครงการรัฐ พร้อมเปิดศูนย์ปราบปรามอาชญากรรมทางเทคโนโลยีและสารสนเทศ โดยได้ดำเนินการอย่างจริงจังและเข้มข้น เพื่อไม่ให้เม็ดเงินงบประมาณของประเทศเกิดการรั่วไหลนั้น พบว่าการดำเนินโครงการเราเที่ยวด้วยกัน ระยะที่ผ่านมา ช่วงวันที่ 1 ก.ย. 64 – 1 ม.ค. 65 มีการดำเนินคดีอาญากับผู้ทุจริตโครงการเราเที่ยวด้วยกันแล้ว 323 คดีส่วนในการดำเนินการเอาผิดกับผู้ทุจริตได้นั้น อาจมีกรณีที่ต้องขอข้อมูลจากผู้ใช้สิทธิโครงการเป็นพยานในคดี หากโรงแรมหรือที่พักที่เข้าไปใช้สิทธินั้นมีการทุจริต โดยประชาชนที่ได้รับหมายเรียกให้ไปเป็นพยานในคดีทุจริตโครงการเราเที่ยวด้วยกันซึ่งอาจอยู่ในพื้นที่ห่างไกลจากสถานีตำรวจภูธรเจ้าของคดีนั้น เช่น ต้องเดินทางข้ามจังหวัด ก็ขอให้ประชาชนรีบติดต่อสถานีตำรวจตามหมายเรียก เพื่อขอคำแนะนำ และแจ้งถึงปัญหาการเดินทางในการไปเป็นพยานในโครงการเราเที่ยวด้วยกัน และขอให้ปากคำกับพนักงานสอบสวนที่สถานีตำรวจภูธร หรือสถานีตำรวจนครบาลในพื้นที่ที่ตนเองพักอาศัยอยู่จากนั้นสถานีตำรวจที่ให้ปากคำ จะรวบรวมข้อมูลส่งไปยังศูนย์ปราบปรามอาชญากรรมทางเทคโนโลยีสารสนเทศเพื่อส่งต่อไปยังสถานีตำรวจเจ้าของคดีนั้นๆ ต่อไปน.ส.ทิพานัน กล่าวว่า ประชาชนให้ความสนใจโครงการเราเที่ยวด้วยกัน เฟส 4 ส่วนต่อขยาย ที่รัฐบาลเปิดให้ลงทะเบียน จองโรงแรม-ที่พักจำนวนสิทธิ 1.5 ล้านสิทธิโดยมียอดผู้ลงทะเบียนจองสิทธิที่พัก-โรงแรม เต็ม 1.5 ล้านสิทธิแล้วเมื่อวันที่ 1 ก.ย.65 ที่ผ่านมา สะท้อนศักยภาพของโครงการที่ช่วยกระตุ้นการใช้จ่ายภาคประชาชน ผ่านการท่องเที่ยวภายในประเทศ ช่วยเพิ่มสภาพคล่องให้ ผู้ประกอบการธุรกิจโรงแรมและธุรกิจที่เกี่ยวเนื่อง สนับสนุนการสร้างงานและฟื้นฟูเศรษฐกิจของประเทศโดยผลสำรวจของสมาคมโรงแรมไทย ร่วมกับธนาคารแห่งประเทศไทย หรือ ธปท. พบว่า อัตราการเข้าพักเดือนสิงหาคม 2565 เฉลี่ยอยู่ที่ 48% เพิ่มขึ้นจากเดือนก่อน และเพิ่มขึ้นจากเดือนเดียวกันของปีก่อน ขณะที่โรงแรมที่มีรายได้กลับมาเกิน 50% มีสัดส่วนเพิ่มขึ้นจากกลุ่มโรงแรมมากกว่า 4 ดาวเป็นหลักทั้งนี้รัฐบาลพยายามหามาตรการต่างๆ เพื่อบรรเทาความเดือดร้อนและช่วยเหลือประชาชนให้ครอบคลุมทั่วถึงทุกกลุ่ม โครงการต่างๆ ที่ประชาชนพึงพอใจ แก้ไขปัญหาตรงจุดเป็นผลสำเร็จได้ จำเป็นต้องอาศัยความซื่อสัตย์และสุจริตของทุกฝ่ายและทั้งระบบ เพื่อประโยชน์ของประชาชนและประเทศชาติอย่างแท้จริง  
“ประวิตร” เตรียมขึ้นเหนือ ลงพื้นที่ จ.ตาก พรุ่งนี้|“ประวิตร” เตรียมขึ้นเหนือลงพื้นที่ จ.ตาก พรุ่งนี้ มอบที่ดินทำกินบ้านมั่นคงเมืองแม่สอด และสถานการณ์น้ำในพื้นที่ จ.ตากพล.อ.ประวิตร วงษ์สุวรรณ รองนายกรัฐมนตรี รักษาราชการแทนนายกรัฐมนตรีเตรียมลงพื้นที่อำเภอแม่สอด จังหวัดตากพรุ่งนี้ (12ก.ย.65) เพื่อมอบหนังสืออนุญาตให้เข้าทำประโยชน์หรืออยู่อาศัยในเขตป่าสงวนแห่งชาติ ที่วิสาหกิจชุมชนศาสตร์พระราชาบ้านมั่นคงเมืองแม่สอด และสถานการณ์น้ำในพื้นที่จังหวัดตากโดยพล.อ.ประวิตรจะเดินทางออกจากท่าอากาศยานทหารแห่งที่ 2 บน.6 ตอนเมือง กรุงเทพฯ ไปยัง ท่าอากาศยานนานาชาติแม่สอด จ.ตาก ก่อนเดินทางไปยังวิสาหกิจชุมชนศาสตร์พระราชาบ้านมั่นคงเมืองแม่สอด ต.แม่ปะ อ.แม่สอด จ.ตาก เพื่อเป็นประธานงาน “บจธ. มอบสิทธิ มอบสุขในที่ดินทำกิน”ที่วิสาหกิจชุมชนศาสตร์พระราชาบ้านมั่นคงเมืองแม่สอด โดยพล.ต.อ.เฉลิมเกียรติ ศรีวรขาน ประธานกรรมการสถาบันบริหารจัดการธนาคารที่ดิน กล่าวรายงาน และนายสมชัย กิจเจริญรุ่งโรจน์ ผู้ว่าราชการจังหวัดตาก กล่าวต้อนรับโดยพล.อ.ประวิตร จะมอบหนังสืออนุญาตให้เข้าทำประโยชน์ หรืออยู่อาศัยภายในเขตป่าสงวนแห่งชาติ จำนวน 5 ป่า ประกอบด้วย “ป่าช่องแคบและป่าแม่โกนเกน” “ป่าแม่ละเมา” “ป่าแม่สอด” “ป่าท่าสองยาง” และ “ป่าแม่ระกา” พร้อมทั้งมอบสมุดประจำตัวผู้ได้รับการคัดเลือกให้ทำกินในชุมชนตามนโยบายรัฐบาล ในพื้นที่จังหวัดตาก ให้กับประชาชนในพื้นที่ป่าช่องแคบและป่าแม่โกนเกน จำนวน 1,231 เล่มทซึ่งพื้นที่วิสาหกิจชุมชนศาสตร์พระราชาบ้านมั่นคงเมืองแม่สอด ตำบลแม่ปะ อำเภอแม่สอด จังหวัดตาก จำนวน 43 ครัวเรือน ได้เข้าใช้ประโยชน์โดยการเช่าที่ดิน บจธ. ในเนื้อที่ 58 ไร่เศษจุดเด่นชุมชน “ชุมชนเกษตรอาหารปลอดภัยในพื้นที่ความมั่นคงเมืองแม่สอด” ระยะเวลาใน 1 ปีเศษ สมาชิกในชุมชนได้ร่วมกันพัฒนาพื้นที่ มีความก้าวหน้าในการใช้ประโยชน์ที่ดินเป็นอย่างมาก สมาชิกมีที่อยู่อาศัยมีเงินเก็บ และมีรายได้เพิ่มขึ้น สามารถสร้างภาคีเครือข่ายในระดับพื้นที่จนได้รับการสนับสนุนการพัฒนาจากหลายภาคส่วน ร่วมกันบูรณาการพัฒนาโครงสร้างพื้นฐานและส่งเสริมการอบรมตามหลักปรัชญาเศรษฐกิจพอเพียงให้สมาชิกในชุมชน ในพื้นที่มีตลาดนัดชุมชนของตนเอง สมาชิกมีรายได้จากการปลูกและจำหน่ายพืชผัก และผลผลิตแปรรูปในพื้นที่ ถือเป็นอีกหนึ่งของการดำเนินงานของ บจธ. ตอบโจทย์การแก้ไขปัญหาเกษตรกรผู้ยากจน ทั้งนี้พล.อ.ประวิตร จะเดินทางไปยังอ่างเก็บน้ำห้วยแม่สอดตอนล่าง ต.พระธาตุผาแดง อ.แม่สอด จ.ตาก เพื่อตรวจติดตามสถานการณ์น้ำในพื้นที่ จ.ตาก ที่อ่างเก็บน้ำห้วยแม่สอดตอนล่าง ก่อนจะเดินทางกลับกรุงเทพมหานคร 
ศาลสั่งจำคุก 3 ปี คนสวมชุดไทยเดินแฟชั่นที่สีลม ระบุละเมิด ม.112|โครงการอินเทอร์เน็ตเพื่อกฎหมายประชาชน (ไอลอว์) โพสต์ทวิตเตอร์เมื่อวันจันทร์ (12 ก.ย.) ว่าศาลอาญากรุงเทพใต้มีคำพิพากษาจำคุกผู้สวมชุดไทยเดินแฟชั่นเมื่อปี 2563 เป็นเวลา 3 ปี โดยระบุว่าละเมิดกฎหมายอาญามาตรา 112 แต่จำเลยให้การเป็นประโยชน์ต่อคดีจึงลดโทษ 1 ใน 3 เหลือ 2 ปีการเดินแฟชั่นดังกล่าวเกิดขึ้นระหว่างการชุมนุมทางการเมืองเมื่อวัที่ 29 ต.ค. 2563 ที่มีเยาวชนเข้าร่วมจำนวนมาก ในชื่อกิจกรรม "รันเวย์ของประชาชน" ที่ย่านสีลม กรุงเทพมหานครไอลอว์ระบุว่า นิว-จตุพร แซ่อึ้ง จำเลยของคดีนี้ ยืนยันว่าตนไม่ได้มีเจตนาเลียนแบบใคร และทีมทนายความขอปล่อยตัวชั่วคราว (ประกันตัว) เพื่อสู้คดีในชั้นอุทธรณ์
อนุพงษ์ ยืนยันรัฐบาลบริหารจัดการน้ำได้! เผยระบายน้ำตกค้างหมดแล้ว|พลเอก อนุพงษ์ เผ่าจินดา รัฐมนตรีว่าการกระทรวงมหาดไทย ตอบกระทู้ถามสดด้วยวาจาของ นายปานเทพ กล้าณรงค์ราญ สมาชิกวุฒิสภา เรื่องการป้องน้ำท่วมและมาตรการช่วยเหลือประชาชนที่ได้รับผลกระทบว่า ปริมาณน้ำที่ไหลลงสู่แม่น้ำเจ้าพระยา ที่มาจากแม่น้ำปิง วัง ยม น่าน และแม่น้ำป่าสัก สถานีตรวจวัดระดับน้ำบางไทร จังหวัดนนทบุรี ได้ตรวจวัดปริมาณการไหลอยู่ที่ 2,100 ลูกบาศก์เมตรต่อวินาที ซึ่งอยู่ในระดับที่ไม่ส่งผลกระทบต่อการระบายน้ำของกรุงเทพมหานคร ซึ่ง กทม. ใช้แผนบริหารจัดการน้ำ แบบป้องกันน้ำไม่ให้เข้าพื้นที่ ดังนั้น หากต้องการจะให้ กทม. สามารถระบายน้ำออกได้ จะปล่อยน้ำไม่เกินกว่า 3,500 ลูกบาศก์เมตรต่อวินาทีทั้งนี้ ยืนยันว่า ประเทศไทยยังสามารถบริหารจัดการน้ำได้ และที่ผ่านมา มีการระบายน้ำที่ตกค้างในแต่ละเขื่อนได้หมดแล้ว หากอนาคตมีปริมาณน้ำไหลลงมาเติมอีก เขื่อนเจ้าพระยาจังหวัดชัยนาท ก็ยังสามารถเก็บกักน้ำได้อีกเป็นจำนวนมาก
"บิ๊กป้อม" ลงพื้นที่ตรวจราชการ จ.ตาก ชาวบ้านจดเลขทะเบียนรถ ความหวังงวดนี้!|"บิ๊กป้อม" รักษาการนายกฯ ลงพื้นที่ตรวจราชการ จ.ตาก ชาวบ้านจดเลขทะเบียนรถไปเสี่ยงโชค ความหวังงวด 16 ก.ย.นี้! (12 ก.ย.65) พล.อ.ประวิตร วงษ์สุวรรณ รองนายกรัฐมนตรี  รักษาราชการแทนนายกรัฐมนตรี และคณะ ประกอบด้วย นายชัยวุฒิ ธนาคมานุสรณ์ รัฐมนตรีว่าการกระทรวงดิจิตอลเพื่อเศรษฐกิจและสังคม, นายสันติ พร้อมพัฒน์ รัฐมนตรีช่วยว่าการกระทรวงการคลัง, พ.ต.ท.อนุรักษ์ จิรจิตร "รองเอส" ประจำสำนักเลขาธิการนายกรัฐมนตรี ทำหน้าที่ ที่ปรึกษารัฐมนตรีว่าการกระทรวงดิจิทัลฯ, ลงพื้นที่ตรวจราชการที่ จ.ตาก โดยมี สมาชิกสภาผู้แทนราษฎร(ส.ส.) จากพรรคพลังประชารัฐ (พปชร.) และ ส.ส.พรรคเศรษฐกิจไทย (ศท.) รวมทั้งว่าที่ผู้สมัคร ส.ส.ในสังกัด มาร่วมให้การต้อนรับโดยมี พล.ท.อภิเชษฐ์ ซื่อสัตย์ แม่ทัพภาคที่ 3, พล.ต.ท.อัคราเดช พิมลศรี ผู้บัญชาการตำรวจภูธรภาค 6, นายสมชัย กิจเจริญรุ่งโรจน์ ผู้ว่าราชการจังหวัดตาก หัวหน้าส่วนราชการภาครัฐ ภาคเอกชน และกลุ่มพลังมวลชนในพื้นที่ มาให้การต้อนรับในโอกาสนี้ น.ส.จุฑาวรรณ คะชา ที่ปรึกษานายกเทศมนตรีเมืองตาก จ.ตาก ได้นำพวงมาลัยดอกไม้มามอบให้ พล.อ.ประวิตร นอกจากนี้นักเรียนเยาวชนกลุ่มชาติพันธุ์ชาวมูเซอ บ้านห้วยปลาหลด ต.ด่านแม่ละเมา อ.แม่สอด จ.ตาก  ได้มาถือป้ายแสดงความขอบคุณเนื่องจากทางกระทรวงดิจิทัลเพื่อเศรษฐกิจและสังคม(MDES) ได้มอบหมายให้ พ.ต.ท.อนุรักษ์ จิรจิตร "รองเอส" ประจำสำนักเลขาธิการนายกรัฐมนตรี มาทำการติดตั้งระบบอินเตอร์เน็ต เทคโนโลยี ให้ชาวมูเซอ ได้ใช้ประโยชน์จากอินเตอร์เน็ต นอกจากนี้ยังจะมีการติดตั้งระบบอินเตอร์เน็ตดีกว่า 20 จุดในพื้นที่ อ.พบพระ แล ะอ.อุ้มผาง จ.ตาก ตามนโยบายรัฐบาลโดยกระทรวงดิจิทัลฯนอกจากนี้ นายสเดชชัย สุวรรณจันทร์ นายกเทศมนตรีตำบลอุ้มผาง และผู้นำองค์กรปกครองส่วนท้องถิ่น(อปท.) และผู้นำมวลชน ใน อ.อุ้มผาง ยังได้ยื่นหนังสือเพื่อขอให้ช่วยเหลือ ด้านงบประมาณและเรื่องสิทธิในที่ดินของชาวบ้านจากนั้น พล.อ.ประวิตร ได้เดินทางมาตรวจราชการในพื้นที่ อ.แม่สอด จ.ตาก โดยมีภารกิจ ประกอบด้วย ตรวจงาน "บจธ. มอบสิทธิ มอบสุขในที่ดินทำกิน" ที่วิสาหกิจชุมชนศาสตร์พระราชาบ้านมั่นคงเมืองแม่สอด ต.แม่ปะ อ.แม่สอด และเปิดงาน พร้อมมอบสิทธิในที่ดินให้แก่ตัวแทนวิสาหกิจชุมชนฯ รวมถึงมอบหนังสืออนุญาตให้เข้าทำประโยชน์ หรืออยู่อาศัยภายในเขตป่าสงวนแห่งชาติ (คทช.) ให้กับผู้แทนประชาชนในพื้นที่ ในการบริหารจัดการที่ดิน สถาบันบริหารจัดการธนาคารที่ดิน (องค์การมหาชน) หรือ บจธ. ซึ่งพื้นที่ดังกล่าว บจธ.สนับสนุนที่ดินทำกินแก่สมาชิกวิสาหกิจฯ 43 ครอบครัว เนื้อที่ 58 ไร่เศษ เพื่อแก้ปัญหาการขาดแคลนที่ดินทำกินของเกษตรกรและผู้ยากจน ผ่านโครงการบริหารจัดการที่ดินอย่างยั่งยืน ของ บจธ. ตั้งแต่ ปี 2563นอกจากนี้ รักษาการนายกฯ และคณะ ยังได้เดินทางไปตรวจความพร้อมที่อ่างเก็บน้ำห้วยแม่สอดตอนล่าง ต.พระธาตุผาแดง อ.แม่สอด โดยมี ผู้อำนวยการชลประทานตาก และผู้เกี่ยวข้อง ให้ข้อมูลรายละเอียดความพร้อมในด้านต่าง ๆ ทั้งด้านสถานที่รองรับคณะของรองนายกรัฐมนตรี การรักษาความปลอดภัย การอำนวยความสะดวกแก่ประชาชนที่มาร่วมงาน และอื่นๆ ทั้งนี้เพื่อติดตามสถานการณ์น้ำ และพบปะประชาชน เพื่อรับฟังปัญหาความต้องการของประชาชนในพื้นที่ด้วยผู้สื่อข่าวรายนงานว่า ประชาชนที่มารอต้อนรับ ต่างจับจ้องทะเบียนรถของ พล.อ.ประวิตร ที่ใช้ลงพื้นที่ คือ รถยนต์ยี่ห้อโตโยต้า อัลพาร์ด สีขาว หมายเลขทะเบียน ฮ 7654 กรุงเทพมหานคร เพื่อนำมาเสี่ยงโชค เนื่องจากใกล้วันหวยออกในวันที่ 16 ก.ย.นี้
เสรีพิศุทธ์ มั่นใจ กกต. ยื่นศาลยุบพรรคพลังประชารัฐแน่|พล.ต.อ.เสรีพิศุทธ์ เตมียเวส หัวหน้าพรรคเสรีรวมไทย กล่าวภายหลังเข้าให้การแก่คณะกรรมการการเลือกตั้ง (กกต.) ในการไต่สวนกรณีคำร้องพรรคเล็กรับเงินจากพรรคพลังประชารัฐ โดยอ้างอิงว่าเข้าข่ายการครอบงำพรรคเล็ก ซึ่งมีโทษถึงขั้นยุบพรรคการเมืองที่เกี่ยวข้อง ซึ่งมีอย่างน้อย 6 พรรค ตาม พ.ร.บ.ประกอบรัฐธรรมนูญว่าด้วยพรรคการเมืองมาตรา 20 และเห็นว่าเป็นการดีที่ตำรวจได้รับผิดชอบคำร้องนี้ในการไต่สวน ซึ่งจะทำให้การสอบสวนเป็นไปด้วยความเรียบร้อย พร้อมชี้พฤติการณ์ของพรรคเล็กที่อยู่กับพรรครัฐบาล พรรคพลังประชารัฐ และได้รับผลประโยชน์ตอบแทนเป็นรายเดือนทั้งคนในพรรคตัวเองและพรรคอื่น ยอมรับว่ายังไม่มีหลักฐานชี้ชัด แต่มีข้อมูลว่ามีการโอนเงินและเซ็นต์รับ รวมถึงการระบุเลขบัญชีธนาคารขัดเจน และมีคลิปการยอมรับแล้ว โดยได้กล่าวถึงรายชื่อปรากฎในเอกสารเซ็นลายมือชื่อที่อ้างว่าเป็นการเซ็นต์รับเงินว่า มี ส.ส. 7 คน ที่เซ็น แต่เท่าที่เห็นมี ส.ส. คนเดียวที่อภิปรายในสภาฯ คือ นายระวี มาศฉมาดล ส.ส. พรรคพลังธรรมใหม่ และท้วงติงว่าเป็น ส.ส. มีหน้าที่ออกกฎหมายแต่ไม่รู้กฎหมายพล.ต.อ.เสรีพิศุทธ์ ย้ำความมั่นใจในการทำหน้าที่ของหัวหน้าพนักงานสอบสวนคำร้อง เชื่อว่าจะนำไปสู่การยื่นศาลรัฐธรรมนูญพิจารณายุบพรรคพลังประชารัฐตามคำร้องแน่นอน ซึ่งมีพล.อ.ประวิตร วงษ์สุวรรณ เป็นหัวหน้าพรรค และมีร.อ.ธรรมนัส พรหมเผ่า เป็นเลขาธิการพรรคในขณะนั้น เชื่อว่ามีส่วนรู้เห็นในฐานะเจ้าของพื้นที่มูลนิธิป่ารอยต่อ แต่จะช้าเร็วก็อยู่ที่ กกต. ทั้งนี้ก็ได้มีการยื่นร้องต่อ สำนักงานป้องกันและปราบปรามการทุจริตแห่งชาติ (ป.ป.ช.)ในการตรวจสอบเช่นกัน ด้านนายสมชัย ศรีสุทธิยากร สมาชิกพรรคเสรีรวมไทย ชี้แจงขั้นตอนว่าในการเข้าให้ถ้อยคำวันนี้ในฐานะ 1 ใน 2 ผู้ร้องซึ่งอีกคนหนึ่งคือนายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย เชื่อว่าหลังจากนี้ กกต. จะเรียกผู้ถูกร้องเข้ามาให้ถ้อยคำด้วย ขณะเดียวกัน กกต. ได้ทำหนังสือไปยังธนาคารทุกธนาคารในการตรวจสอบเส้นทางการเงินที่มีการเซ็นเอกสารรับเงิน เรียกร้องให้ กกต. เร่งตรวจสอบและส่งศาลรัฐธรรมนูญก่อนการเลือกตั้งครั้งต่อไปจะเกิดขึ้น
"ชูวิทย์" วิเคราะห์คดี Forex 3D ภาษาคุกเรียกคดีหมื่นปี ไม่ได้สิทธิอภัยโทษ|ชูวิทย์ วิเคราะห์คดี Forex 3D ภาษาคุกเรียกคดีหมื่นปี เพราะคดีฉ้อโกงประชาชน แต่ตามกฎหมายสามารถจำคุกสูงสุดได้ 20 ปี ไม่ได้รับสิทธิอภัยโทษนายชูวิทย์ กมลวิศิษฎ์ โพสต์วิเคราะห์คดี Forex 3D ภาษาคุกเรียกคดีหมื่นปี เนื่องจากเป็นคดีฉ้อโกงประชาชน อัตราโทษสูง แต่ตามกฎหมายสามารถจำคุกสูงสุดได้ 20 ปี ไม่ได้รับสิทธิอภัยโทษ อยู่ยันแก่ กว่าจะได้ออก เตือนประชาชนอย่าไปหลงเชื่อสารพัดแชร์ลูกโซ่โดย นายชูวิทย์ ระบุว่า "คดี Forex 3D มีข้อหาหลักคือ "ฉ้อโกงประชาชน" คดีแบบนี้ในคุกเรียก "คดีหมื่นปี" เพราะเมื่อมีผู้เสียหายมาก ศาลท่านตัดเป็นกรรม หากกรรมละ 5 ปี คูณจำนวนผู้เสียหาย 2,000 คน ก็ได้หมื่นปีแล้วแต่ตามกฎหมายสามารถจำคุกสูงสุดได้ 20 ปี จำเลยส่วนมากจึงเลือก "สู้คดี" เพราะสารภาพ ลดครึ่งยังไง จาก 10,000 ปี ก็เหลืออีกตั้ง 5,000 ปี แล้วก็ติด 20 ปี อยู่ดี คดีสารพัดแชร์ลูกโซ่จึงจบด้วยการสู้ เพราะหวังฟลุ๊คศาลยกฟ้องที่ผมเจอในคุก คดีพวกนี้ท่าทางเหมือนคนดี มีความรู้ เจอข้างนอกเหมือนด็อกเตอร์ พร่ำบ่นว่า ผมผิดอะไร? ขีดเขียนเส้นกราฟรายได้ วิธีทำเงิน โชว์อัลบัมรูปรถซูเปอร์คาร์ บ้านพร้อมสระว่ายน้ำ บินไพรเวทเจ็ท สัมนาลูกข่าย ให้คนสนใจว่ามีชีวิตดีๆ เกษียณตั้งแต่อายุ 30 บินเที่ยวเมืองนอกทุกเดือน อย่าไปหลงเชื่อครับ เพ้อเจ้อกันไปกระซิบอีกนิด คดีฉ้อโกงประชาชน ไม่ได้สิทธิในการอภัยโทษด้วย อยู่ยันแก่ กว่าจะได้ออก หรือภาษาคุกเรียก "อยู่จนเมียเลี้ยว" ชีวิตจริงมันเศร้ายิ่งกว่าในนิยาย รวยน้อยหน่อย แต่อยู่นอกคุก ดีกว่ารวยล้นฟ้า แต่ได้ใช้ชีวิตอยู่ในคุกนะครับพี่"
ศาลให้ประกันตัว คนแต่งชุดไทยโดนคดี ม. 112 ห้ามออกนอกประเทศ|โครงการอินเทอร์เน็ตเพื่อกฎหมายประชาชน (ไอลอว์) เผยว่าเมื่อเวลา 11.00 น. วันพุธ (14 ก.ย.) ศาลอุทธรณ์อนุญาตปล่อยตัวชั่วคราว นิว-จตุพร แซ่อึง ผู้แต่งชุดไทยเดินแฟชั่นที่ย่านสีลม ในกรุงเทพมหานคร เมื่อปี 2563 โดยใช้หลักทรัพย์ในการขอปล่อยตัวชั่วคราวครั้งนี้ 300,000 บาทไอลอว์ ระบุว่า การอนุญาตปล่อยตัวชั่วคราวเพื่อมาสู้คดีในชั้นอุทธรณ์นี้ มีเงื่อนไขห้ามออกนอกประเทศโดยไม่ได้รับอนุญาตจากศาล และห้ามเข้าร่วมกิจกรรมที่อาจสร้างความเสียหายต่อสถาบันพระมหากษัตริย์ด้วยการเคลื่อนไหวนี้มีขึ้นหลังจากศาลอาญากรุงเทพใต้ มีคำพิพากษาเมื่อวันจันทร์ (12 ก.ย.) ให้จำคุกผู้แต่งชุดไทยคนดังกล่าวเป็นเวลา 3 ปี เพราะเห็นว่าละเมิดประมวลกฎหมายอาญามาตรา 112 แต่จำเลยให้การเป็นประโยชน์ต่อคดีจึงลดโทษให้ 1 ใน 3 เหลือ 2 ปีการเดินแฟชั่นดังกล่าวเกิดขึ้นในช่วงที่มีการชุมนุมทางการเมือง ที่ผู้เข้าร่วมส่วนใหญ่เป็นเยาวชน พร้อมกับมีข้อเรียกร้องให้มีการเปลี่ยนแปลงทางการเมืองหลายข้อ
ศาลรัฐธรรมนูญ เคาะวันชี้ชะตาปม 8 ปีประยุทธ์ บ่าย 3 โมง 30 ก.ย.|ศาลรัฐธรรมนูญเผยเมื่อวันพุธ (14 ก.ย.) ว่าจะนัดแถลงด้วยวาจา ลงมติ และอ่านคำวินิจฉัย เกี่ยวกับวาระการดำรงตำแหน่งนายกรัฐมนตรีครบ 8 ปี ของ พลเอก ประยุทธ์ จันทร์โอชา ในวันที่ 30 ก.ย. นี้ เวลา 15.00 น. การนัดชี้ชะตาอนาคตในตำแหน่งผู้นำรัฐบาลของ พล.อ. ประยุทธ์ นี้เกิดขึ้นหลังจากศาลรัฐธรรมนูญรับเรื่องดังกล่าวมาวินิจฉัยเมื่อวันที่ 24 ส.ค. ซึ่งเป็นวันครบ 8 ปี ที่ พล.อ.ประยุทธ์ เป็นนายกรัฐมนตรี หากนับตั้งแต่ปี 2557 และในวันเดียวกันนี้ ศาลรัฐธรรมนูญยังสั่งให้ พล.อ.ประยุทธ์ หยุดปฏิบัติหน้าที่นายกรัฐมนตรีชั่วคราวด้วยเหตุนี้ทำให้ พลเอก ประวิตร วงษ์สุวรรณ รองนายกรัฐมนตรี มาทำหน้าที่รักษาการแทนนายกรัฐมนตรี
สมชาย มอง อุ๊งอิ๊งค์ แพทองธาร เหมาะเป็นนายกรัฐมนตรีคนต่อไป|นายสมชาย วงศ์สวัสดิ์ อดีตนายกรัฐมนตรี กล่าวถึง อุ๊งอิ๊งค์-นางสาวแพทองธาร ชินวัตร หัวหน้าครอบครัวเพื่อไทย จะมีโอกาสเป็นนายกรัฐมนตรีนั้นว่า นางสาวแพทองธารมีคุณสมบัติเป็นคนที่มีความรู้ความสามารถ และการช่วยเหลือสังคมส่วนรวม ความเหมาะสมที่เป็นนายกรัฐมนตรีคนต่อไปได้ด้วยที่มีเป้าหมายในภารกิจในการสร้างครอบครัวเพื่อไทย ให้เป็นครอบครัวใหญ่แล้วจะได้ร่วมกันช่วยเหลือบ้านเมือง ส่วนจะเหมาะสมหรือไม่อย่างไรก็ขึ้นอยู่กับเสียงของประชาชน และจะต้องผ่านกฎเกณฑ์และกติกาตามกฏหมาย ผ่านความเห็นชอบของคณะกรรมการบริหารพรรค และผ่านมติของประชาชนLILLIAN SUWANRUMPHA / AFPนายสมชาย วงศ์สวัสดิ์ อดีตนายกรัฐมนตรีสำหรับภายใต้การนำครอบครัวเพื่อไทยของนางสาวแพทองธาร จะทำให้พรรคเพื่อไทยกลับมาเป็นรัฐบาลได้หรือไม่นั้น คนมองว่าตอนนี้นางสาวแพทองธารไม่ได้เป็นหัวหน้าพรรค แต่เป็นคนที่มีเจตนาดีที่จะเข้ามาช่วยเหลือพรรคเพื่อไทย ซึ่งในพรรคเพื่อไทยมีหัวหน้าพรรคและกรรมการบริหารพรรค ซึ่งนางสาวแพทองธารก็ให้ความเคารพในกติกา ส่วนพรรคเพื่อไทยจะเสนอใครก็เป็นเรื่องของพรรคเพื่อไทยเองส่วนข้อสังเกตเรื่องของเป้าหมายในการผลักดันพานายทักษิณ ชินวัตรและนางสาวยิ่งลักษณ์ ชินวัตร กลับประเทศไทยนั้น ทุกอย่างเป็นไปตามกติกา เมื่อกติกาเป็นอย่างไรก็ดำเนินการไปตามนั้น ซึ่งการดำเนินการไม่สามารถไปฝ่าฝืนกติกาได้ โดยเป็นความเห็นส่วนตัว ในทางดำเนินการหากเป็นไปได้ใครๆ ก็อยากให้ทั้งคู่กลับมา ขณะที่การปรากฏตัวของคุณหญิงพจมาน ณ ป้อมเพชร นั้น มองว่า ก็เป็นคนที่เคยอยู่ในครอบครัวที่ทำงานการเมือง และการเปิดตัว ของคุณหญิงพจมานเป็นการให้กำลังใจคนครอบครัวซึ่งเป็นเรื่องปกติ เป็นเรื่องธรรมดาสำหรับคนเป็นพ่อเป็นแม่
อาลัย! วิทยา บุรณศิริ อดีต รมว.สาธารณสุข วูบหมดสติ เสียชีวิตแล้ว|วิทยา บุรณศิริ อดีด รมว.สาธารณสุข เสียชีวิตแล้ว หลังวูบหมดสติที่บ้านพัก สิริอายุ 62 ปีผู้สื่อขาวรายงานว่า วันนี้ (15 ก.ย.) เมื่อเวลา 10.00 น. นายวิทยา บุรณศิริ อายุ 62 ปี อดีตรัฐมนตรีว่าการกระทรวงสาธารณสุข ได้เกิดวูบหมดสติที่บ้าน อ.บางปะอิน จ.พระนครศรีอยุธยา ญาติได้นำส่ง รพ.บางปะอิน แพทย์ได้ทำงานปั๊มหัวใจเป็นเวลานาน แต่ยังไม่ได้สติ จึงนำส่ง รพ.ธรรมศาสตร์ล่าสุด มีรายงานว่า นายวิทยา ได้เสียชีวิตลงแล้ว ท่ามกลางความเศร้าเสียใจของญาติและเพื่อนที่รู้จักคุ้นเคย ซึ่งขณะนี้ร่างอยู่ที่ รพ.ธรรมศาสตร์รังสิต เพื่อรอการชันสูตรการเสียชีวิต จากการเปิดเผยของ นายนที บ่อสุวรรณ อดีตรองผู้ว่าฯ พระนครศรีอยุธยา ซึ่งนั่งรับประทานข้าวกับนายวิทยา เปิดเผยว่า เวลาประมาณ 08.30 น. นายวิทยารับประทานแกงส้มดอกแค ปลาทอด ซึ่งนายวิทยา ได้พูดคุยเรื่องปัญหาน้ำท่วมที่มีการระบายน้ำมาก จากนั้นก็มีอาการฟุบลงไป นายนทีกับเพื่อนได้พาส่ง รพ.บางปะอิน ทำการปั๊มหัวใจ แต่ไม่รู้สึกตัวจึงส่ง รพ.ธรรมศาสตร์ซึ่งนายวิทยามีอาการของโรคหัวใจ แต่นายวิทยาไม่ชอบหาหมอ บอกว่าตัวเองแข็งแรง โดยช่วงนี้มีการออกพื้นที่ช่วยว่าที่ผู้สมัครหาเสียงในพื้นที่บ่อยมาก ในฐานะหัวหอกของพรรคเพื่อไทยสำหรับประวัติ นายวิทยา บุรณศิริ เกิดเมื่อวันที่ 16 มกราคม 2503 ที่ อ.บางปะอิน จ.พระนครศรีอยุธยา อดีต ส.ส.พระนครศรีอยุธยา หลายสมัย อดีตประธานคณะกรรมการยุทธศาสตร์พรรค ด้านท้องถิ่นเพื่อการจัดทำนโยบายท้องถิ่นพรรคเพื่อไทย และอดีตรองหัวหน้าพรรคเพื่อไทย อดีตรัฐมนตรีว่าการกระทรวงสาธารณสุข ในรัฐบาลยิ่งลักษณ์ ชินวัตร และอดีตประธานคณะกรรมการประสานงานพรรคร่วมรัฐบาล
กัญชาเสรีต่อไป! สภาผู้แทนฯ โหวตถอนกฎหมายควบคุม ไปปรับปรุงใหม่|สภาผู้แทนราษฎรมีมติเมื่อวันพุธ (14 ก.ย.) ให้ถอนร่างกฎหมายฉบับหนึ่ง ที่มีเนื้อหาควบคุมการบริโภคกัญชาและกัญชง ออกจากการพิจารณาของสภาผู้แทนราษฎร เพื่อไปปรับปรุงเนื้อหาใหม่  ให้รัดกุมมากขึ้นร่างกฎหมายดังกล่าวมีกำหนดจะต้องได้รับการลงมติเป็นรายมาตรา หรือที่เรียกว่า วาระ 2 จากทั้งหมด 3 วาระ ในวันดังกล่าว แต่มีผู้เสนอญัตติให้ถอนร่างกฎหมายนี้ออกไปเสียก่อน โดยอ้างว่าเนื้อหาที่ผ่านการพิจารณาในวาระ 1 และจากคณะกรรมาธิการร่างนี้ สร้างความกังวลหลายข้อ หนึ่งในนั้น คือ การใช้กัญชามากขึ้นในหมู่เยาวชนขณะเดียวกัน สมาชิกสภาผู้แทนราษฎร (ส.ส.) จากพรรคภูมิใจไทยหลายคน ซึ่งเป็นพรรคที่ชูนโยบายกัญชาเสรีตั้งแต่ก่อนเลือกตั้งปี 2562 ต้องการให้พิจารณาต่อไป และบอกว่าถ้าต้องการแก้ไขประเด็นใด ก็ทำได้ในการพิจารณาวาระ 2 นี้อย่างไรก็ตาม เมื่อมีการออกเสียงในญัตติให้ถอนร่างกฎหมายนี้ออกไป พบว่า เสียงส่วนใหญ่สนับสนุนให้ถอนร่างกฎหมายนี้ไปก่อน เพื่อนำไปปรับปรุงใหม่ ด้วย 198 ต่อ 136 เสียงเหตุนี้ทำให้ขณะนี้การบริโภคกัญชานั้นมีเพียงกฎหมายไม่กี่กฎหมายที่ใช้ควบคุมอยู่ หนึ่งในนั้น คือ ประกาศกระทรวงสาธารณสุข เรื่อง สมุนไพรควบคุม (กัญชา) พ.ศ. 2565 และประมวลกฎหมายยาเสพติด ที่ยังให้สารสสกัดจากพืชตระกูลกัญชาที่มีสาร THC (ทีเอชซี) เข้มข้นกว่า 0.2% ของน้ำหนักเป็นสารเสพติดอยู่ 
เข้าโหมดเลือกตั้ง! กกต. เผยหาเสียงได้ตั้งแต่ 24 ก.ย.|คณะกรรมการการเลือกตั้ง (กกต.) เผยแพร่เอกสารฉบับหนึ่งเมื่อวันศุกร์ (16 ก.ย.) ว่าวันที่ 24 ก.ย. นี้จะเป็นวันที่สภาผู้แทนราษฎรเหลืออายุ 180 วัน เท่ากับว่าพรรคการเมืองต่างๆ จะสามารถหาเสียงสำหรับการเลือกตั้งครั้งต่อไปได้แล้ว"สำนักงานคณะกรรมการการเลือกตั้งประชาสัมพันธ์เกี่ยวกับระยะเวลาในการหาเสียงเลือกตั้ง ขณะใกล้ถึงระยะเวลา 180 วันก่อนวันครบอายุของสภาผู้แทนราษฎร"พระราชบัญญัติประกอบรัฐธรรมนูญ (พ.ร.ป.) ว่าด้วยการเลือกตั้ง ส.ส. มาตรา 68 บัญญัติเอาไว้ว่าการหาเสียงสามารถทำได้ถ้าหากสภาผู้แทนราษฎรเหลืออายุ 180 วัน จนถึงวันก่อนวันเลือกตั้ง แต่ถ้าเป็นกรณีการยุบสภาฯ นั้นสามารถหาเสียงได้ตั้งแต่วันที่ยุบสภา จนถึงวันก่อนวันเลือกตั้งนอกจากนี้ กกต. ระบุว่า การหาเสียงดังกล่าวจะต้องทำตามมาตรา 73 ของกฎหมายฉบับนี้ด้วย ซึ่งมาตรานี้มีใจความว่าห้ามซื้อเสียง ด้วยการจูงใจหรือเสนอว่าจะให้เงินหรือสิ่งที่ตีมูลค่าเป็นเงินได้แก่ผู้มีสิทธิ์ออกเสียงหากไม่มีการยุบสภาเสียก่อน คาดว่าจะการเลือกตั้งทั่วไปครั้งต่อไปจะมาถึงในเดือน มี.ค. นี้ช่วงที่ผ่านมา พบว่าหลายพรรคก็เริ่มขยับตัวพร้อมต่อการเลือกตั้งสมัยหน้าแล้ว หนึ่งในนั้นคือ พรรคเพื่อไทย ที่มีการปราศรัยในหลายจังหวัดทางภาคตะวันออกเฉียงเหนือและภาคเหนือ ซึ่งเป็นฐานเสียงสำคัญของพรรคส่วนเมื่อไม่นานมานี้ ก็เริ่มเห็นท่าทีของพรรคร่วมรัฐบาลที่วิจารณ์การทำงานของกันและกันบ่อยครั้ง อย่างเช่น สมาชิกพรรคภูมิใจไทยที่วิจารณ์พรรคประชาธิปัตย์เกี่ยวกับราคายางพารา ที่ตกต่ำมากในขณะนี้
รัฐบาลปลื้ม ตัวเลขว่างงานไทยดีขึ้น สอดรับเศรษฐกิจฟื้นตัว|รัฐบาลปลื้มตัวเลขว่างงานไทยดีขึ้นต่อเนื่อง สอดคล้องการฟื้นตัวของเศรษฐกิจ เดือน ก.ค. มี 5.14 แสนคน ต่ำสุดนับจากเริ่มมีสถานการณ์โควิด 19น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า รัฐบาลได้ติดตามสถานการณ์การมีงานทำและการว่างงานของกำลังแรงงานในประเทศโดยต่อเนื่องเพื่อประกอบการพิจารณาการดำเนินนโยบายและมีมาตรการที่เหมาะสม โดยพบว่าภาวะการมีงานทำและการว่างงานในภาพรวมยังคงดีขึ้นอย่างต่อเนื่อง สอดคล้องกับภาวะเศรษฐกิจโดยรวมที่แต่ละภาคส่วนฟื้นตัวจากการแพร่ระบาดของโควิด19 ตามลำดับทั้งนี้ สำนักงานสถิติแห่งชาติ ได้รายงานสถานการณ์ผู้มีงานทำล่าสุด ณ เดือน ก.ค. 65 ว่าจากประชาชนอายุ 15 ปีขึ้นไปทั้งหมด 58.64 ล้านคน ในจำนวนนี้เป็นผู้อยู่นอกกำลังแรงงาน16.63 ล้านคน(เช่นอยู่ระหว่างการศึกษา หรือเป็นผู้พิการทุพพลภาพ) และอยู่ในกำลังแรงงาน 40.01 ล้านคน ซึ่งในกลุ่มนี้ เป็นผู้มีงานทำ 39.48 ล้านคน ว่างงาน 5.14 แสนคน และรอฤดูกาลอีก 2 หมื่นคนน.ส.ไตรศุลี กล่าวว่า การว่างงานในเดือนก.ค. ที่ 5.14 แสนคน หรือร้อยละ 1.3 ของผู้อยู่ในกำลังแรงงาน ปรับตัวลดลงจาก 5.80 แสนคน หรือร้อยละ 1.4 ในเดือน มิ.ย.65และนับเป็นจำนวนผู้ว่างงานและอัตราการว่างงานที่ต่ำที่สุดนับแต่เกิดการระบาดของโควิด-19 ซึ่งมีผู้ว่างงานสูงสุดที่ 8.70 แสนคน หรือร้อยละ 2.25 ในไตรมาสที่3/64นอกจากนี้ เมื่อพิจารณาในรายละเอียดชั่วโมงทำงานของผู้มีงานทำต่อสัปดาห์ในเดือน ก.ค. ก็พบว่ามีชั่วโมงการทำงานที่ยาวนานขึ้น ซึ่งสะท้อนถึงแนวโน้มที่แรงงานจะมีรายได้จากการทำงานมากขึ้นด้วย โดยข้อมูลล่าสุดก็พบว่ากลุ่มผู้ทำงานตั้งแต่ 35-49 ชั่วโมงต่อสัปดาห์ มีจำนวน 26.80 ล้านคน เพิ่มขึ้นจาก 26.75 ล้านคนในเดือน? มิ.ย. ขณะที่ผู้มีงานทำ 50 ชั่วโมงขึ้นไปต่อสัปดาห์มีจำนวน 7.01 ล้านคน เพิ่มจาก 6.52 ล้านคนในเดือนมิ.ย.65 สำหรับผู้ทำงานน้อยกว่า35 ชั่วโมงต่อสัปดาห์ มีจำนวน 5.67 ล้านคน ลดลงจาก 6.63 ล้านคนในเดือนมิ.ย.
“ชัยวุฒิ” เชื่อไม่เกิดแลนด์สไลด์พท."ประวิตร" ใส่ยีนส์ดูสบาย-กระฉับกระเฉง|“ชัยวุฒิ” เชื่อไม่เกิดแลนด์สไลด์เพื่อไทย ชี้อีสานมีหลายพรรคแบ่งคะแนน มอง “ประวิตร” ใส่ยีนส์ลงพื้นที่ดูสบาย กระฉับกระเฉงนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม ในฐานะรองหัวหน้าพรรคพลังประชารัฐ กล่าวถึงกรณีที่พล.อ.ประวิตร วงษ์สุวรรณ รองนายกรัฐมนตรีและรักษาการนายกรัฐมนตรี ในฐานะหัวหน้าพรรคพลังประชารัฐลงพื้นที่อีสาน ว่า อีสานก็เป็นพื้นที่เป้าหมายของพรรค ซึ่งในการเลือกตั้งครั้งที่ผ่านมาหลายเขต ผู้สมัครของพรรคก็มีคะแนนมาเป็นอันดับ 2 ถือว่ามีโอกาสที่จะได้รับการสนับสนุน ส่วนตัวยังเชื่อว่าไม่น่าจะมีแลนสไลด์เกิดขึ้น เพราะพื้นที่อีสานก็แข่งขันกันหลายพรรคโดยแต่ละพรรคก็มีนโยบาย มีข้อเสนอดีๆให้กับประชาชน รวมทั้งผู้สมัครของแต่ละพรรคก็เป็นคนที่มีคุณภาพลงพื้นที่หาเสียง จึงเชื่อว่าจะเกิดการดึงคะแนนกันไปมา ก็คงแบ่งคะแนนกันไป ไม่สามารถดึงประชาชนมาได้ทั้งหมด ตนกลัวพรรคอื่นจะแลนสไลด์ ไม่ใช่เพื่อไทยแลนด์สไลด์อย่าคิดว่ามีพรรคเดียว ถ้าแรงสไลด์จริงเราก็กังวลแต่ตนคิดว่า น่าจะดึงคะแนนกันไปมามากกว่าและที่มีการตั้งข้อสังเกตว่าการลงพื้นที่อีสานครั้งนี้ พล.อ.ประวิตร สวมกางเกงยีนส์นั้น นายชัยวุฒิ ระบุว่า การที่พล.อ.ประวิตร ใส่กางเกงยีนส์ก็ดูสบายๆ ซึ่งเป็นคนกระฉับกระเฉงอยู่แล้ว และเป็นกันเองเพียงแต่ที่ผ่านมาไปงานของหน่วยงานราชการ ต้องแต่งตัวเรียบร้อย แต่พอไปงานการเมือง งานส่วนตัวไม่ใช่งานราชการก็แต่งตัวตามสบายตามปกติก็เป็นอย่างนี้ 
SUPERโพลชี้ คนพอใจ “ประวิตร” ผู้นำรัฐบาลแก้ปัญหาน้ำท่วม|SUPERโพล เผยประชาชนพอใจ “ประวิตร” ผู้นำรัฐบาลแก้น้ำท่วม แม้มีภาพหลอนเหตุการณ์น้ำท่วมซ้ำเติมปัญหาเศรษฐกิจสำนักวิจัยซูเปอร์โพล (SUPER POLL) เสนอผลสำรวจ เรื่อง ภาพจำ ภาพหลอน ภัยพิบัติน้ำท่วม จากประชาชนทุกสาขาอาชีพทั่วประเทศ จำนวน 1,105 ตัวอย่าง โดยทำการสำรวจ ระหว่างวันที่ 15 – 17 กันยายน พ.ศ. 2565 ที่ผ่านมา ผลสำรวจพบว่า ส่วนใหญ่หรือร้อยละ 93.6 ระบุผลกระทบจากปัญหาน้ำท่วม คือ ความไม่ปลอดภัยในชีวิตและทรัพย์สิน เสี่ยงต่อชีวิต ทรัพย์สินเสียหาย ไร่นาเสียหาย ร้อยละ 91.9 ระบุ ซ้ำเติมปัญหาเศรษฐกิจ ปากท้อง การประกอบอาชีพ ทำมาหากินลำบาก ร้อยละ 91.1 ระบุ การเดินทางลำบาก จราจรติดขัด ร้อยละ 89.6 ระบุ น้ำท่วมขัง และร้อยละ 83.4 ระบุ ไม่มีจะกิน ไม่มีหน่วยงานเข้าให้ความช่วยเหลือทันท่วงทีนอกจากนี้ เมื่อถามถึงภาพจำของประชาชนจากภัยพิบัติน้ำท่วม พบว่า ส่วนใหญ่หรือร้อยละ 95.3 ระบุเป็นภาพจำแห่งพระมหากรุณาธิคุณ ทรงช่วยเหลือแก้ปัญหาและเยียวยาประชาชน ร้อยละ 92.7 ระบุเป็นภาพจำ ของทหาร ตำรวจ จิตอาสาลงมาช่วยดูแลการสูญเสียทรัพย์สิน ช่วยเหลือและดูแลความปลอดภัยประชาชน ร้อยละ 91.6 ระบุภาพจำแห่งความทุลักทุเล การสัญจรไปมายากลำบากของผู้คน ร้อยละ 90.8 ระบุ ภาพจำของความช่วยเหลือเกื้อกูลกันของคนไทยและจิตอาสา และร้อยละ 64.4 ระบุ ภาพจำของระดมความช่วยเหลือจากหน่วยงานรัฐ และภาคเอกชน ตามลำดับเมื่อถามถึงความต้องการของประชาชน พบว่า ส่วนใหญ่หรือร้อยละ 84.9 ต้องการเห็นหน่วยงานหลักมหาดไทย โดย ศูนย์ป้องกันและบรรเทาสาธารณภัยจังหวัด รับผิดชอบทำงานหนักและจริงจังในหน้าที่มากขึ้น ร้อยละ 83.5 ต้องการเห็นหน่วยงานหลักของมหาดไทยโดยกรมโยธาธิการและผังเมือง ลงมาดูและแก้ปัญหา การวางผังเมืองอย่างจริงจัง ร้อยละ 81.6 ต้องการเห็นหน่วยงานรัฐ ลงมาช่วยแก้ปัญหาจริงจังตั้งแต่ต้นน้ำยันปลายน้ำ ทั้งปลูกรักษาป่า เก็บกัก ผันระบายน้ำอย่างเป็นระบบ ร้อยละ 80.9 ต้องการให้มีการแจ้งเตือนล่วงหน้า และเข้าช่วยทันเวลา ทั้งก่อนเกิด ระหว่างเกิดภัย และหลังประสบภัย ฟื้นฟูเยียวยา ร้อยละ 75.5 ต้องการให้มีการบริหารจัดการน้ำให้ดีกว่านี้ โดยเฉพาะการสร้างสิ่งปลูกสร้างขวางทางน้ำอย่างไรก็ตาม ประชาชนส่วนใหญ่ ร้อยละ 45.9 พอใจผู้นำรัฐบาล พล.อ.ประวิตร วงษ์สุวรรณ ลงพื้นที่น้ำท่วมแก้ปัญหาเดือดร้อนของประชาชน การแก้ปัญหาน้ำท่วมของรัฐบาล
นักวิชาการมอง ปมนายกฯ 8 ปี ถ้าได้ “บิ๊กป้อม” ปัญหายังไม่จบ|ดร.เจษฎ์ มองปมนายกฯ 8 ปี ถ้าได้ ประวิตร ปัญหายังไม่จบ เพราะ 3 ป. สืบทอดอำนาจ ย้ำต้องทำ รธน. ฉบับประชาชน ชี้ถ้าใช้อำนาจกดดันถูกทาง สภาฯก็ต้านไม่อยู่รองศาสตราจารย์เจษฎ์ โทณะวณิก นักกฎหมาย อดีตที่ปรึกษาคณะกรรมการร่างรัฐธรรมนูญ หรือ กรธ. กล่าวว่า วันนี้ตนต้องการพูดถึงกฎเกณฑ์และกติกา หวังว่าหลายภาคส่วนในสังคม ไม่ว่าจะเป็น นักการเมือง หรือทหาร โดยเฉพาะทหารชั้นผู้ใหญ่ รวมถึงประชาชน จะตระหนักถึงหน้าที่ของตนเองในแต่ละส่วน ถ้าทหารชั้นผู้ใหญ่ตระหนักถึงหน้าที่ของตนเอง และบ้านเมืองเกิดสถานการณ์ไม่สงบเรียบร้อย เกินการชุมนุมและออกนอกกรอบ ทำให้เกิดปัญหาอีกมาก ท่านเข้ามารักษาความสงบเรียบร้อยได้ แต่ไม่ใช่มาบริหารราชการแผ่นดิน ไม่เช่นนั้นจะเป็นการรบกับประชาชนรองศาสตราจารย์เจษฎ์ ย้ำว่า ถ้าทหารคำนึงว่ากติกาคืออะไร ประชาชนก็คงไม่ออกมาชุมนุม บรรดาทหารก็รู้ว่า ปัญหาคือนักการเมือง ทำไมไม่ไปจัดการนักการเมือง ส่วนนักการเมืองก็ย่อมรู้อยู่ว่าประชาชนที่ลุกขึ้นมาต้องการอะไร ถ้าทุกคนรู้หน้าที่ ท้ายที่สุด ทุกฝ่ายตะแก้ปัญหาที่ใหญ่สุดในบ้านเมืองส่วนหลังวันที่ 30 ก.ย.นี้ผลการตัดสินปม 8 ปี พล.อ.ประยุทธ์ การเมืองจะออกมาในรูปแบบใด รองศาสตราจารย์เจษฎ์ ระบุว่า ปัญหาไม่จบถ้าพล.อ.ประยุทธ์เข้ามารับตำแหน่งในปี 57 และต้องออกไปวันที่ 24 ส.ค.ที่ผ่านมา แนวโน้มสูงมากที่ ส.ว. รวมกับเสียงข้างมากอาจจะไม่เลือกนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขในฐานะหัวหน้าพรรคภูมิใจไทย ซึ่งหากเลือกนายอนุทิน อาจจะดูไม่เหมาะสม แต่เหมาะในด้านของผู้ที่จะเป็นแคนดิเดตนายกฯ ได้ เพราะเป็น ส.ส. มีพรรคการเมือง และมาจากการเลือกตั้ง แต่หากไม่เลือกนายอนุทิน แต่ไปเลือกนายกฯคนนอก เป็นรองศาสตราจารย์เจษฎ์ ย้ำว่า ถ้าทหารคำนึงว่ากติกาคืออะไร ประชาชนก็คงไม่ออกมาชุมนุม บรรดาทหารก็รู้ว่า ปัญหาคือนักการเมือง ทำไมไม่ไปจัดการนักการเมือง ส่วนนักการเมืองก็ย่อมรู้อยู่ว่าประชาชนที่ลุกขึ้นมาต้องการอะไร ถ้าทุกคนรู้หน้าที่ ท้ายที่สุด ทุกฝ่ายตะแก้ปัญหาที่ใหญ่สุดในบ้านเมืองส่วนหลังวันที่ 30 ก.ย.นี้ผลการตัดสินปม 8 ปี พล.อ.ประยุทธ์ การเมืองจะออกมาในรูปแบบใด รองศาสตราจารย์เจษฎ์ ระบุว่า ปัญหาไม่จบถ้าพล.อ.ประยุทธ์เข้ามารับตำแหน่งในปี 57 และต้องออกไปวันที่ 24 ส.ค.ที่ผ่านมา แนวโน้มสูงมากที่ ส.ว. รวมกับเสียงข้างมากอาจจะไม่เลือกนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขในฐานะหัวหน้าพรรคภูมิใจไทย ซึ่งหากเลือกนายอนุทิน อาจจะดูไม่เหมาะสม แต่เหมาะในด้านของผู้ที่จะเป็นแคนดิเดตนายกฯ ได้ เพราะเป็น ส.ส. มีพรรคการเมือง และมาจากการเลือกตั้ง แต่หากไม่เลือกนายอนุทิน แต่ไปเลือกนายกฯคนนอก เป็น พล.อ.ประวิตร วงษ์สุวรรณ รองนายกรัฐมนตรี ปัญหาไม่จบ เพราะยังอยู่ในอำนาจ 3 ป. เป็นการสืบทอดอำนาจทั้งนี้การที่ฝ่ายค้านเสนอญัตติให้ทำประชามติ ตั้ง สสร. ร่างรัฐธรรมนูญฉบับใหม่ แต่สภาล่ม ถือเป็นการแข็งขืนของ ส.ส. หรือไม่ รองศาสตราจารย์เจษฎ์ ย้ำว่า ใช่ นี่คือการแข็งขืน พลังของประชาชนในตอนนี้ ไม่สามารถที่จะมุ่งไปในทิศทางเป้าหมาย แตกออกไปแบบไร้ประโยชน์ ไม่เข้มแข็งที่จะกดดันสภา ต้องใช้พลังให้ถูกให้เป็นทิศทางเดียวกัน ท้ายที่สุดสภาก็ต้องยอม เพราะถ้าไม่ยอมก็จะเกิดเรื่อง ต้องขอให้คิดกันเยอะๆ พิจารณาให้มาก ตนเชื่อว่า พลังของประชาชนสามารถที่จะปรับเปลี่ยนและมีอำนาจมากกว่าพลัง ส.ส.รองนายกรัฐมนตรี ปัญหาไม่จบ เพราะยังอยู่ในอำนาจ 3 ป. เป็นการสืบทอดอำนาจทั้งนี้การที่ฝ่ายค้านเสนอญัตติให้ทำประชามติ ตั้ง สสร. ร่างรัฐธรรมนูญฉบับใหม่ แต่สภาล่ม ถือเป็นการแข็งขืนของ ส.ส. หรือไม่ รองศาสตราจารย์เจษฎ์ ย้ำว่า ใช่ นี่คือการแข็งขืน พลังของประชาชนในตอนนี้ ไม่สามารถที่จะมุ่งไปในทิศทางเป้าหมาย แตกออกไปแบบไร้ประโยชน์ ไม่เข้มแข็งที่จะกดดันสภา ต้องใช้พลังให้ถูกให้เป็นทิศทางเดียวกัน ท้ายที่สุดสภาก็ต้องยอม เพราะถ้าไม่ยอมก็จะเกิดเรื่อง ต้องขอให้คิดกันเยอะๆ พิจารณาให้มาก ตนเชื่อว่า พลังของประชาชนสามารถที่จะปรับเปลี่ยนและมีอำนาจมากกว่าพลัง ส.ส. 
วันนี้ศาลฎีกาชี้ชะตา "สุเทพ" หวังล้างตราบาป 10 ปี คดีทุจริตสร้างโรงพัก 396 แห่ง|วันนี้​ (20 ก.ย.) เมื่อเวลา 08.23 น. ที่ ศาลฎีกา แผนกคดีอาญาของผู้ดำรงตำแหน่งทางการเมือง (ศาลฎีกา อม.) ศาลฎีกานัดฟังคำพิพากษา คดีหมายเลขดำ อม.23/2564 ที่ ป.ป.ช. โจทก์ ยื่นฟ้อง นายสุเทพ เทือกสุบรรณ อดีตรองนายกรัฐมนตรี, พล.ต.อ.ปทีป ตันประเสริฐ อดีตรักษาราชการแทนผู้บัญชาการตำรวจแห่งชาติ, พล.ต.ต.สัจจะ คชหิรัญ, พ.ต.ท.สุริยา แจ้งสุวรรณ์, บริษัท พีซีซี ดีเวลล็อปเม้นท์ แอนด์ คอนสตรัคชั่น จำกัด และนายวิศณุ วิเศษสิงห์ จำเลยที่ 1-6 ถูกกล่าวหาร่วมกันกระทำผิดต่อหน้าที่ราชการในการจัดจ้างโครงการก่อสร้างโรงพัก 396 แห่ง ร่วมฮั้วประมูลโครงการสร้างโรงพักทดเเทน โครงการก่อสร้างอาคารที่พัก (แฟลตตำรวจ)นายสุเทพ กล่าวว่า วันนี้ เป็นวันที่สำคัญมากสำหรับชีวิตตน ตนถูกกล่าวหาว่ากระทำความผิดในกรณีก่อสร้างสถานีตำรวจ 396 แห่ง ถูกกล่าวหาตั้งแต่ครั้งมีการเลือกตั้งผู้ว่า กทม. โดยมีคู่แข่งทางการเมืองยกขึ้นมาโจมตี เพราะขณะนั้นสถานีตำรวจที่ประมูลไปแล้วยังสร้างไม่เสร็จ จึงใช้ตนเป็นแพะ เรื่องนี้คนที่เป็นตัวตั้งตัวตีอีกคนหนึ่งคือ นายธาริต เพ็งดิษฐ์ อดีตอธิบดีกรมสอบสวนคดีพิเศษ มีการออกมาแถลงข่าวดำเนินคดี กล่าวหาว่าตนฮั้วประมูล โดยตนได้ดำเนินคดีไปแล้ว และศาลลงโทษจำคุกนายธาริต 1 ปีแต่หลังจากนั้น ป.ป.ช. รับเรื่องต่อจากนายธาริตมาดำเนินการ เฉพาะการสอบสวนของ ป.ป.ช. ทั้งหมดใช้เวลาประมาณ 7 ปี เมื่อ ป.ป.ช. สอบสวนเสร็จจึงส่งสำนวนไปให้อัยการเพื่อฟ้องคดี แต่อัยการไม่เห็นด้วยกับสำนวนของ ป.ป.ช. โดยอัยการเห็นว่าตนไม่มีความผิด จึงตั้งคณะกกรมการร่วม และใช้เวลา 1 ปี จึงส่งสำนวนตีกลับให้ ป.ป.ช. คดีนี้ ป.ป.ช.จึงฟ้องเองโดยคดีนี้ตนได้ต่อสู้ด้วยข้อมูล ข้อเท็จจริง พยานหลักฐาน ทั้งพยานบุคคล ตัวบทกฎหมาย เพื่อพิสูจน์ว่าตนไม่ได้ทำความผิดตามที่ถูกกล่าวหา แต่หากศาลจะตัดสินอย่างไรก็เคารพศาล และน้อมรับทั้งนี้ ตนมั่นใจว่าตนทำคุณงามความดีให้กับส่วนรวมและบ้านเมืองด้วยความสุจริตมาโดยตลอด ข้อกล่าวหาที่ว่าตนทุจริตโครงการก่อสร้างโรงพัก ถือเป็นตราบาปในชีวิตตนมาร่วม 10 ปี หากวันนี้ศาลพิพากษาไม่ลงโทษ ตนจะได้เกียรติยศและศักดิ์ศรีกลับคืนมา หากโชคร้ายศาลลงโทษคงต้องก้มหน้ารับกรรมนายสุเทพ กล่าวอีกว่า จนถึงวันนี้ 10 ปี ตนพยายามอธิบายชี้แจงมาตลอด ผ่านทางเฟซบุ๊กส่วนตัว ตั้งแต่ ป.ป.ช. กล่าวหา ซึ่งตลอด 10 ปี ตนตกเป็นจำเลยสังคม ประชาชนบางคนอาจจะเชื่อไปแล้ว มาถึงวันนี้เป็นวันสุดท้ายของเรื่องทั้งหมด ก็รู้สึกสบายใจขึ้น ซึ่งคดีนี้ตนว่าความเอง ซักพยานเอง เชื่อมั่นในความจริงและพยานหลักฐานอย่างไรก็ตาม หากศาลตัดสินในเชิงลบกับตน ตนคงไม่มีหลักฐานใหม่กว่านี้เพื่อนำมายื่นอุทธรณ์แล้ว ทุกอย่างคงจบลงวันนี้ รวมทั้งคงจบบทบาททางการเมืองของตนด้วย
รอด! ศาลฎีกาอ่านคำพิพากษา “สุเทพ” คดีฮั้วประมูลโรงพัก ไม่มีความผิดตามฟ้อง|ศาลฎีกาแผนกคดีอาญาของผู้ดำรงตำแหน่งทางการเมือง (สนามหลวง) อ่านคำพิพากษา ในคดีหมายเลขดำ อม.22/2565 ที่คณะกรรมการป้องกันและปราบปรามการทุจริตแห่งชาติ (ป.ป.ช.) เป็นโจทก์ยื่นฟ้อง นายสุเทพ เทือกสุบรรณ อดีตรองนายกรัฐมนตรี จำเลยที่ 1 และพวกรวม 6 คน กรณีปฏิบัติหน้าที่โดยมิชอบ ร่วมฮั้วประมูลโครงการก่อสร้างสถานีตำรวจทดเเทน 396 แห่งทั่วประเทศโดยศาลวินิจฉัยว่า จำเลยที่ 1 ไม่มีความผิดตามฟ้อง เนื่องจากพระราชกฤษฎีกา (พ.ร.ฎ.) พระราชกฤษฎีกาว่าด้วยการเสนอเรื่องและการประชุมคณะรัฐมนตรี พ.ศ. 2548 มาตรา 4 อนุมาตรา 1 ประกอบระเบียบว่าด้วยหลักเกณฑ์และวิธีการเสนอเรื่องต่อคณะรัฐมนตรี พ.ศ. 2548 กำหนดว่า คณะรัฐมนตรีต้องให้ความเห็นชอบตามหลักการที่หน่วยงานราชการเสนอเท่านั้น เว้นแต่กำหนดไว้เป็นการเฉพาะข้อเท็จจริงปรากฏว่า สำนักงานตำรวจแห่งชาติเสนอให้คณะรัฐมนตรีให้ความเห็นชอบโครงการก่อสร้างสถานีตำรวจทดแทน 396 แห่ง โดยไม่ได้อนุมัติแนวทาง รูปแบบ หรือวิธีการจัดจ้าง พร้อมทั้งให้ความเห็นชอบเปลี่ยนแปลงแหล่งรายได้จากหลักทรัพย์เป็นงบประมาณรายจ่ายประจำปีซึ่งจำเลยที่ 1 ดำรงตำแหน่งรองนายกรัฐมนตรี มีอำนาจหน้าที่กำกับดูแลสำนักงานตำรวจแห่งชาติ โดยไม่ได้เสนอเรื่องให้นายกรัฐมนตรีรับทราบ ถึงการเปลี่ยนแปลงรูปแบบวิธีการจัดจ้างโครงการดังกล่าว จึงไม่ถือว่าเป็นการละเว้นการปฏิบัติหน้าที่ หรือปฎิบัติหน้าที่ให้เสียหายต่อทางราชการตำรวจและการจัดซื้อจัดจ้าง จึงไม่มีความผิดตามฟ้องสำหรับ จำเลยที่ 2 พล.ต.อ.ปทีป ตันประเสริฐ ศาลพิพากษาว่า เป็นการเสนอรูปแบบการจัดจ้างตามสายงาน ในฐานะรักษาการแทน ผบ.ตร. ในขณะนั้น ไม่ว่าจำเลยที่ 1 จะให้ความเห็นชอบหรือไม่ก็ตาม จึงไม่ถือเป็นการละเว้นการปฏิบัติหน้าที่ หรือปฎิบัติหน้าที่ให้เสียหายต่อทางราชการตำรวจและการจัดซื้อจัดจ้าง จึงไม่มีความผิดตามฟ้องต่อมา นายสุเทพ เทือกสุบรรณ ให้สัมภาษณ์หลังจากศาลฎีกา มีคำสั่งยกฟ้องคดีฮั้วประมูลโครงการสร้างโรงพัก 396 แห่ง และโครงการก่อสร้างอาคารที่พักแฟลตตำรวจ ว่า ตนต้องตกอยู่ภายใต้กระแสการโจมตีว่าเป็นคนเลว คนทุจริต เกือบ 10 ปี อดทนอดกลั้นและอาศัยความจริงเข้ามาต่อสู้ ประเทศไทยมีสิ่งศักดิ์สิทธิ์ และรู้ว่าเราตั้งใจทำความดีให้กับชาติบ้านเมือง และประชาชน จะได้รับการคุ้มครอง“ในระบอบประชาธิปไตยที่อำนาจอธิปไตยแบ่งเป็นสามฝ่าย อำนาจตุลาการของศาล ยังเป็นที่พึ่งหลักของบ้านเมืองได้ คนที่ยึดมั่นในหลักการ ยึดมั่นในระบบขอให้มีกำลังใจ สำหรับตนทนทุกข์ทรมานใจมานาน ตอนนี้หมดทุกข์ หมดโศก พ้นเคราะห์ จะเดินหน้าทำงานให้กับประเทศชาติและประชาชนตามอุดมการต่อไป ในชีวิตของตนทุ่มเททำงานให้กับบ้านเมืองและประชาชนด้วยความสุจริต ไม่มีใจที่จะคิดคตทรยศต่อแผ่นดิน ไม่ใช่คนทุจริตคอรัปชั่น ทุกอย่างได้พิสูจน์แล้ว ใครที่เคยกล่าวหาโจมตี ตนขอโหสิให้”เมื่อถามว่า ได้ศักดิ์ศรีกลับคืนมาแล้ว จะดำเนินการฟ้องร้องกับผู้ทำให้เสียหายหรือไม่ นายสุเทพ เผยว่า ตอนนี้ยังไม่ได้คิด หลังจากนี่จะไปกลับไหว้ศาลหลักเมือง ไหว้พระแก้วมรกต เพราะเวลาต่อสู้คดีตนได้ตั้งสัตย์อธิษฐาน ตนใช้ความจริงในการต่อสู้ ไม่ได้คิดหรือว่าโทษอะไรใครทั้งสิ้นต่อไปนี้จะเดินหน้าทางการเมืองอย่างไรนั้น “ตนต้องการสนับสนุนพรรคการเมืองของประชาชนที่แท้จริง ตนได้ร่วมก่อตั้งพรรครวมพลัง ที่มี ส.ส. 5 คน และมีรัฐมนตรี 1 คน เราทำประโยชน์ให้กับประชาชนมามาก ช่วงที่ก่อตั้งพรรคตนถูกโจมตีจากข้อมูลเท็จ แต่วันนี้ตนพ้นผิดมีกำลังใจในการเดินหน้าทางการเมืองต่อไป ยืนยันไม่ลงสมัครรับเลือกตั้ง แต่จะขอสร้างนักการเมืองที่ดีมาทำงานเพื่อประชาชน“อะไรที่ช่วยได้ก็ช่วย เคยลั่นสัจจะวาจาไว้แล้วตอนเดินขบวน ว่าจะไม่กลับไปยุ่งทางการเมือง ส่วนสมาชิกพรรคที่จะสนับสนุนให้ พล.อ.ประยุทธ์ กลับมาเป็นนายกฯอีกครั้ง ตนก็ไม่ทราบว่าจะรอดหรือไม่ ต้องรอการตัดสินวันที่ 30 กันยายน ตนไม่มีพาวเวอร์อะไรมีแต่หัวใจ ทุกอย่างที่ทำทำเพื่อหัวใจ หัวใจที่รักชาติ รักแผ่นดิน รักประชาชน ยืนยัน ตนไม่มีอำนาจอะไรที่จะไปช่วยใครได้
ปิดฉากมหากาพย์ 10 ปีคดีทุจริตโรงพักร้าง 396 แห่ง|หลังศาลฎีกาแผนกคดีอาญาของผู้ดำรงตำแหน่งทางการเมืองอ่านคำพิพากษายกคำร้องคดีหมายเลขดำที่ อม.22/2565 ที่คณะกรรมการป้องกันและปราบปรามการทุจริตแห่งชาติ (ป.ป.ช.) เป็นโจทก์ยื่นฟ้อง จำเลยที่ 1 คือ นายสุเทพ เทือกสุบรรณ อดีตรองนายกรัฐมนตรี พร้อมด้วยจำเลยที่ 2 คือ พล.ต.อ.ปทีป ตันประเสริฐ อดีตรักษาราชการแทนผู้บัญชาการตำรวจแห่งชาติ จำเลยที่ 3 - 4 คือ พล.ต.ต.สัจจะ คชหิรัญ พ.ต.ท.สุริยา แจ้งสุวรรณ์ จำเลยที่ 5 คือ บริษัท พีซีซี ดีเวลล็อปเม้นท์ แอนด์ คอนสตรัคชั่น จำกัด และจำเลยที่ 6 คือ นายวิศณุ วิเศษสิงห์ กรณีร่วมฮั้วประมูลโครงการสร้างโรงพักทดเเทน และโครงการก่อสร้างอาคารที่พักทดเเทน 396 แห่งทั่วประเทศศาลมีความเห็นว่า จำเลยที่ 1 ไม่มีความผิดตามฟ้อง เนื่องจากคณะรัฐมนตรีต้องให้ความเห็นชอบตามหลักการที่หน่วยงานราชการเสนอเท่านั้น ตามพระราชกฤษฎีกาว่าด้วยการเสนอเรื่องและการประชุมคณะรัฐมนตรี พ.ศ. 2548 มาตรา 4 อนุมาตรา 1 ประกอบระเบียบว่าด้วยหลักเกณฑ์และวิธีการเสนอเรื่องต่อคณะรัฐมนตรี พ.ศ. 2548 ประกอบกับข้อเท็จจริงที่ว่า สำนักงานตำรวจแห่งชาติเสนอให้คณะรัฐมนตรีให้ความเห็นชอบโครงการก่อสร้างสถานีตำรวจทดแทน 396 แห่ง โดยไม่ได้อนุมัติแนวทาง รูปแบบ หรือวิธีการจัดจ้าง พร้อมทั้งให้ความเห็นชอบเปลี่ยนแปลงแหล่งรายได้จากหลักทรัพย์เป็นงบประมาณรายจ่ายประจำปี จำเลยที่ 1 ซึ่งดำรงตำแหน่งรองนายกรัฐมนตรี มีอำนาจหน้าที่กำกับดูแลสำนักงานตำรวจแห่งชาติ โดยไม่ได้เสนอเรื่องให้นายกรัฐมนตรีรับทราบ ถึงการเปลี่ยนแปลงรูปแบบวิธีการจัดจ้างโครงการดังกล่าว จึงไม่ถือว่าเป็นการละเว้นการปฏิบัติหน้าที่ หรือปฎิบัติหน้าที่ให้เสียหายต่อทางราชการตำรวจและการจัดซื้อจัดจ้าง จึงไม่มีความผิดตามฟ้องส่วนจำเลยที่ 2 ในฐานะหัวหน้าหน่วยงานรักษาการณ์ ผบ.ตร. ได้ใช้ดุลพินิจให้ความเห็นชอบตามระเบียบ ครม. การจัดทำรูปแบบ แนวทาง รวมถึงวิธีการจัดซื้อจัดจ้าง และเป็นการปฏิบัติหน้าที่ตามสายงาน จึงไม่เป็นการปฏิบัติหน้าที่โดยมิชอบจำเลยที่ 3 - 4 เป็นประธานและเลขานุการคณะกรรมการประกวดราคาฯ ตามลำดับ มีหน้าที่ต้องปฏิบัติตามระเบียบ ครม. ในการดูแลให้เกิดความเรียบร้อยในการเสนอราคา แม้ว่าจำเลยที่ 3 - 4 ไม่ได้เสนอบัญชีปริมาณวัสดุให้ครบถ้วน แต่ราคาทั้งหมดไม่มีผลเปลี่ยนแปลงในภาพรวม และจำเลยที่ 5 เป็นผู้เสนอราคาต่ำกว่าราคากลางเอง เมื่อพิจารณาเอกสารความเห็น ย่อมไม่เกิดความเสียหายและไม่ปรากฏว่าพบว่าจำเลยที่ 3 - 4 แสวงหาผลประโยชน์โดยมิชอบ การกระทำจึงไม่เป็นความผิดส่วนจำเลยที่ 5 - 6 โจทก์ฟ้องว่าเป็นผู้สนับสนุนการกระทำความผิด เมื่อข้อเท็จจริงยังฟังไม่ได้ว่าจำเลยที่ 3 - 4 กระทำความผิด จึงฟังไม่ได้ว่าจำเลยที่ 5 - 6 กระทำความผิดด้วย ทำให้มติเสียงข้างมากพิพากษายกฟ้องจำเลยที่ 1 - 6ท่ามกลางผู้ที่มาให้กำลังใจมากมาย อาทิ อดีตแกนนำ กปปส. ได้แก่ ถาวร เสนเนียม, สกลธี ภัททิยกุล, ณัฐพล ทีปสุวรรณ, ทยา ทีปสุวรรณ, ชุมพล จุลใส, ชาญวิทย์ วิภูศิริ ส.ส.พรรคประชารัฐ และมี ส.ส. บัญชีรายชื่อ พรรครวมพลัง ได้แก่ จุฑาฑัตต เหล่าธรรมทัศน์, เขตรัฐ เหล่าธรรมทัศน์, สุเนตตา แซ่โก๊ะ นอกจากนี้ยังมี สมบูรณ์ อุทัยเวียนกุล เลขานุการประธานรัฐสภา และเชน เทือกสุบรรณ อดีต ส.ส. สุราษฎร์ธานีสุเทพ ให้สัมภาษณ์หลังจากศาลฎีกามีคำสั่งยกฟ้องว่า ตัวเองต้องตกอยู่ภายใต้กระแสการโจมตีว่าเป็นคนเลว คนทุจริต เกือบ 10 ปี อดทนอดกลั้นและอาศัยความจริงเข้ามาต่อสู้ ประเทศไทยมีสิ่งศักดิ์สิทธิ์ และรู้ว่าเราตั้งใจทำความดีให้กับชาติบ้านเมือง และประชาชน จะได้รับการคุ้มครอง"ในระบอบประชาธิปไตยที่อำนาจอธิปไตยแบ่งเป็นสามฝ่าย อำนาจตุลาการของศาล ยังเป็นที่พึ่งหลักของบ้านเมืองได้ คนที่ยึดมั่นในหลักการ ยึดมั่นในระบบขอให้มีกำลังใจ ที่ทนทุกข์ทรมานใจมานาน ตอนนี้หมดทุกข์ หมดโศก พ้นเคราะห์ จะเดินหน้าทำงานให้กับประเทศชาติและประชาชนตามอุดมการณ์ต่อไป ในชีวิตของตนทุ่มเททำงานให้กับบ้านเมืองและประชาชนด้วยความสุจริต ไม่มีใจที่จะคิดคดทรยศต่อแผ่นดิน ไม่ใช่คนทุจริตคอรัปชั่น ทุกอย่างได้พิสูจน์แล้ว ใครที่เคยกล่าวหาโจมตี ตนขออโหสิให้"ก่อนที่จะนำพวงมาลัยที่เตรียมมาไปไหว้ศาลหลักเมือง ไหว้พระแก้วมรกต เพราะก่อนหน้านี้เวลาต่อสู้คดีก็ได้ตั้งสัตย์อธิษฐาน ใช้ความจริงในการต่อสู้ ไม่ได้คิดหรือว่าโทษอะไรใครทั้งสิ้นคดีโรงพักร้าง เริ่มจากการอภิปรายในสภาฯ ปี 2555 ขณะที่ ชูวิทย์ กมลวิศิษฏ์ เป็น ส.ส. บัญชีรายชื่อ พรรครักประเทศไทย ที่อภิปรายถึงความไม่ชอบมาพากลในการสร้างโรงพักทดแทน 396 แห่ง ตั้งแต่ปี 2552 รวมมูลค่าความเสียหาย 5,848 ล้านบาทเหตุนี้นำไปสู่การดำเนินการส่งเรื่องให้กรมสอบสวนคดีพิเศษ (DSI) รวบรวมพยานหลักฐานและเสนอคณะกรรมการป้องกันและปราบปรามการทุจริตแห่งชาติ (ป.ป.ช.) ดำเนินการสอบสวน เนื่องจากการก่อสร้างเริ่มเมื่อเดือนมีนาคม 2554แต่เมื่อใกล้สิ้นสุดสัญญาปี 2556 การก่อสร้างโรงพักกลับไม่คืบหน้า พื้นที่ก่อสร้างหลายแห่งผู้รับเหมาต่างทิ้งงาน ทำให้ตำรวจในพื้นที่ต้องไปเช่าสถานที่อื่นทำงานแทน ขณะที่พื้นที่ก่อสร้างถูกทิ้งร้าง หลายแห่งมีแค่เสากับพื้นปูน จนพบว่ามีการปรับเปลี่ยนรูปแบบสัญญาจ้างรวมกันจากส่วนกลางในครั้งเดียวกับ บริษัท พีซีซี ดีเวลล็อปเม้นท์ แอนด์ คอนสตรัคชั่น จำกัด นำไปสู่การกล่าวหา อภิสิทธิ์ เวชชาชีวะ และ สุเทพ เทือกสุบรรณ ว่าช่วยเหลือเอื้อประโยชน์ให้กับผู้มีสิทธิทำสัญญากับสำนักงานตำรวจแห่งชาติ (สตช.)PORNCHAI KITTIWONGSAKUL / AFPในเดือนตุลาคม 2556 DSI พิจารณาพยานหลักฐานไม่พบการกระทำผิดของบริษัทคู่สัญญา และอัยการคดีพิเศษมีคำสั่งไม่ฟ้อง เนื่องจากเป็นการผิดสัญญาทางแพ่ง แต่ไม่ใช่การหลอกลวงส่วนคดีอาญาของผู้ดำรงตำแหน่งทางการเมืองยังคงดำเนินต่อมาเป็น 10 ปี ก่อนจะมีคำตัดสินยกฟ้องจำเลยทั้ง 6 
"ชัชชาติ" บุกจวนเยี่ยม "ผู้ว่าฯ หมูป่า" เล็งคุยปัญหาน้ำ-ฝุ่น PM 2.5|ชัชชาติ บุกจวนผู้ว่าฯ ปทุมธานี เยี่ยม ผู้ว่าฯ หมูป่า หลังผ่าตัดใหญ่ เล็งหารือปัญหาน้ำ และฝุ่นละออง PM 2.5วันนี้ (20 ก.ย. 65) นายณรงค์ศักดิ์ โอสถธนากร ผู้ว่าราชการจังหวัดปทุมธานี ได้กล่าวถึงการทำงานหลังเข้ารับการรักษาผ่าตัดใหญ่ที่โรงพยาบาลศิริราช นานกว่า 3 สัปดาห์ ว่า เราตั้งใจที่จะทำงาน อยากทำงานอย่างเต็มที่ เหลือเวลาราชการอีกไม่กี่ปี ถ้าสุขภาพเราอ่อนแอจะทำงานได้น้อยลง แต่ถ้าสุขภาพแข็งแรงจะทำงานได้ต่อเนื่องและวันนี้เป็นนิมิตหมายที่ดี ที่ได้หารือกับ นายชัชชาติ สิทธิพันธุ์ ผู้ว่าราชการกรุงเทพมหานคร และตนเชื่อว่าฝนที่ตกในพื้นที่รังสิต มีจำนวนน้ำมากกว่า จ.พะเยา ยังมีน้ำจากส่วนอื่นที่เข้ามาอีก เป็นสิ่งที่เราคาดไม่ถึง รวมทั้งการสื่อสารที่ผิดพลาด ต่อไปนี้ตนคาดหวังว่า การสื่อสารทุกฝ่ายจะดีขึ้น“ขอขอบคุณ ผู้ว่าฯชัชชาติ และทีมงาน ที่มาถึงจวนผู้ว่าฯปทุม เป็นจวนที่สวยที่สุดในไทย ตนหวังว่า เราจะบูรณาการการทำงานร่วมกัน กับทุกจังหวัดที่อยู่ในลุ่มแม่น้ำเจ้าพระยาตอนล่าง ทำงานอย่างเป็นเอกภาพร่วมกัน และการตัดสินใจอยู่บนพื้นฐานของประชาชน ไม่พลาดเหมือนที่ผ่านมา และขอให้ปีนี้ไม่ทีพายุเข้าประเทศไทยเลย”
"ประวิตร" เสียใจ ตร.บาดเจ็บ-เสียชีวิต เหตุระเบิดหน้า รพ.ไม้แก่น สั่งล่าตัวคนร้าย|“ประวิตร” เสียใจ ตำรวจบาดเจ็บ-เสียชีวิต จากเหตุระเบิดหน้า รพ.ไม้แก่น สั่งเร่งติดตามผู้ก่อเหตุมาลงโทษ ย้ำรอบคอบไม่ประมาทพล.อ.คงชีพ ตันตระวาณิชย์ โฆษกประจำรองนายกรัฐมนตรี เปิดเผยว่า พล.อ.ประวิตร วงษ์สุวรรณ รองนายกรัฐมนตรี แสดงความเสียใจกับ เจ้าหน้าที่ตำรวจที่เสียชีวิต 1 นาย และบาดเจ็บอีก 3 นาย จากเหตุการณ์ลอบวางระเบิดจากกลุ่มผู้ก่อความไม่สงบ บริเวณหน้าโรงพยาบาลไม้แก่น อ.ไม้แก่น จ.ปัตตานีขณะออกปฏิบัติหน้าที่ออกตรวจตราดูแลความปลอดภัยของประชาชนยามค่ำคืนที่ผ่านมา โดยขอให้ กอ.รมน.ภาค 4 (ส่วนหน้า) และตำรวจ เข้าไปช่วยดูแลผู้ได้รับบาดเจ็บเข้ารับการรักษาให้ดีที่สุด และช่วยเหลือประกอบพิธีทางศาสนากำลังพลที่เสียชีวิตอย่างสมเกียรติและดูแลครอบครัวผู้เสียชีวิตต่อเนื่องกันไปพล.อ.ประวิตร ยังได้กำชับ ขอให้ตำรวจเข้าไปตรวจสอบที่เกิดเหตุและเร่งติดตามบังคับใช้กฎหมายนำผู้กระทำผิดมาลงโทษโดยเร็ว พร้อมทั้งแสดงความห่วงใย การปฏิบัติงานของเจ้าหน้าที่ โดยกำชับขอให้ใช้ความอดทน ระมัดระวัง รอบคอบไม่ประมาท ให้ความสำคัญงานข่าวและทำงานเชิงรุกร่วมกันมากขึ้นทั้งนี้ให้เพิ่มความเข้มข้นมาตรการดูแลความปลอดภัยสถานที่สาธารณะสำคัญๆ ที่ชุมชนต้องใช้ประโยชน์ เพื่อดูแลความปลอดภัยในประชาชนทุกคนสามารถใช้ชีวิตโดยปกติได้ พร้อมย้ำนโยบายรัฐบาล ยังยืนหยัดแก้ปัญหา จชต.ด้วยสันติวิธี ส่งเสริมการอยู่ร่วมกันทางศาสนาโดยไม่เลือกปฏิบัติ และพัฒนายกระดับคุณภาพชีวิต ประชาชนโดยมีส่วนร่วมไปพร้อมกัน
"ชัชชาติ" รับข้อเสนอเปิดผับถึงตี 4 ปิดประตูจ่ายใต้โต๊ะ เดินหน้าเปิดเมืองฟื้นฟูโควิด|"ชัชชาติ" รับข้อเสนอเปิดผับถึงตี 4 ทำให้ทุกอย่างขึ้นมาอยู่บนโต๊ะ  ย้ำ “คน” คือศักยภาพที่สำคัญที่สุดของเมือง“เมืองคือเศรษฐกิจ เมืองคือตลาดแรงงาน ถ้าเกิดเมืองไม่มีงาน เมืองจะอยู่ไม่ได้ ซึ่งโรงแรมหรือผู้ประกอบการต่าง ๆ เป็นผู้สร้างงานให้กับเมือง เรามองผู้ประกอบการเป็นพาร์ทเนอร์กัน ฉะนั้น เราต้องช่วยอำนวยความสะดวกเขา หากมีปัญหาอะไรเราก็ช่วยหาทางแก้ ถ้าแก้ไม่ได้ เราก็ต้องแจ้งไปทางหน่วยงานที่เกี่ยวข้อง เพราะโรงแรมและการท่องเที่ยวเป็นหัวใจของเศรษฐกิจ แต่ก็ยังมีสิ่งที่กังวลคือนักท่องเที่ยวถูกเอาเปรียบ ซึ่งเทศกิจเราต้องเข้มข้นขึ้น เราอาจจะต้องเตรียมเทศกิจที่พูดภาษาอังกฤษได้ และมีศูนย์ดูแลนักท่องเที่ยวให้เพิ่มมากขึ้น” นายชัชชาติ สิทธิพันธุ์ ผู้ว่าราชการกรุงเทพมหานคร ให้สัมภาษณ์ภายหลังการเป็นวิทยากรบรรยายพิเศษในการประชุมสมาชิกสมาคมโรงแรมไทย ประจำเดือนกันยายน 2565 ณ ศูนย์การประชุมแห่งชาติสิริกิติ์ เขตคลองเตยโอกาสนี้ ผู้สื่อข่าวได้สอบถามความเห็นกรณีผู้ประกอบการขอเปิดผับถึงตี 4 โดยผู้ว่าฯ ชัชชาติ ได้ตอบว่า ตนเชื่อว่าการขยายเวลาทำให้ทุกอย่างขึ้นมาอยู่บนโต๊ะ คือ กฎหมายให้ปิดเร็ว อาจมีบางสถานประกอบการที่แอบจ่ายใต้โต๊ะเพื่อจะเปิดเกินเวลา และไม่ได้รับการตรวจสอบเรื่องความปลอดภัย ก็จะยิ่งเป็นช่องโหว่มากกว่า ดังนั้น หากทำให้ถูกกฎหมาย ให้ขึ้นมาอยู่บนโต๊ะ ก็จะทำให้ตรวจสอบได้ ส่วนตัวไม่ได้คัดค้านการเปิดถึงตี 4 แต่จะต้องไม่ให้เกิดความเดือดร้อนต่อคนอื่น เช่น ประชาชน หรือธุรกิจโรงแรมใกล้เคียง ส่วนในเรื่องการจัดโซนไม่ใช่หน้าที่ของกทม. แต่อาจจะต้องคุยกับทางตำรวจ เพื่อหารือในการอัปเดตโซนให้มีความเป็นปัจจุบันมากขึ้น และตรงตามอุปสงค์ของพื้นที่นั้นๆสำหรับการบรรยายพิเศษ หัวข้อ “วิสัยทัศน์ท่องเที่ยวและโรงแรมของกรุงเทพฯ” ในวันนี้ (21 ก.ย. 65) ณ เวลา 12.30 น. ผู้ว่าราชการกรุงเทพมหานคร ได้กล่าวถึง 5 หัวข้อ ได้แก่ ความพร้อมหลังโควิด จุดแข็งของกรุงเทพฯ แนวคิดนโยบาย ตัวอย่างโครงการที่ส่งเสริมภาคการท่องเที่ยว และสิ่งที่ต้องปรับปรุง โดยมีรายละเอียดดังนี้ความพร้อมหลังโควิดปัจจุบันผู้ป่วยรายใหม่อยู่ในจำนวนที่กทม.สามารถบริหารจัดการได้ มีอัตราการครองเตียงเพียง 23.74 % จากจำนวนเตียงทั้งหมดที่กทม.ดูแล มียอดการฉีดวัคซีนเข็ม 2 ครอบคลุมกว่า 100% เข็ม 3 ครอบคลุมกว่า 70% (ข้อมูล ณ วันที่ 14 ก.ย. 65) และที่ผ่านมา กทม.ได้มีการถอดบทเรียนและเตรียมความพร้อมในการจัดการทรัพยากร เช่น โรงพยาบาล เวชภัณฑ์ การบริหารการปฏิบัติการเพื่อเพิ่มความเร็วของการสนับสนุนทั้งในด้านการฉีดวัคซีนและการส่งต่อผู้ป่วย และการจัดการด้านเทคโนโลยีเพื่อลดภาระงานเพิ่มเติมสำหรับบุคลากรทางการแพทย์ ทำให้กทม.มีความพร้อมอย่างมากที่จะเปิดรับนักท่องเที่ยวหลังสถานการณ์โควิดจุดแข็งของกรุงเทพฯสำหรับค่าครองชีพของกรุงเทพมหานครอยู่ในลำดับ 106 จาก 227 ประเทศ มีโครงสร้างพื้นฐานที่ครอบคลุมการเดินทาง คือมีระบบรถไฟฟ้าขนส่งมวลชนหลากหลายเส้นทางให้นักท่องเที่ยวได้ใช้ มีประวัติศาสตร์ยาวนาน 240 ปี แต่อาจจะต้องปรับเรื่อง story telling ให้เยอะขึ้น เป็นสังคมพหุวัฒนธรรม มีการยอมรับในความหลากหลายและความแตกต่าง มีความพร้อมในด้านห้องพักในโรงแรมกว่า 160,000 ห้อง ด้วยอัตราค่าห้องพักต่อคืนโดยเฉลี่ยประมาณ 2,000 บาท มีศูนย์การประชุมระดับโลกในพื้นที่กรุงเทพฯ และปริมณฑล 3 แห่ง ได้แก่ ศูนย์นิทรรศการและการประชุมไบเทค ศูนย์การประชุมแห่งชาติสิริกิติ์ และศูนย์แสดงสินค้าและการประชุมอิมแพ็ค เมืองทองธานี ซึ่งล้วนมีรถไฟฟ้าเข้าถึง ทำให้อนาคตเราเป็นศูนย์กลางของ MICE ได้แนวคิดนโยบายกรุงเทพมหานคร มี 2 ตัวเลขที่เกี่ยวข้อง คือ 1 และ 98 โดยเป็นเมืองน่าเที่ยวที่สุดในโลกอันดับ 1 หลายปีซ้อน แต่เป็นเมืองน่าอยู่อันดับที่ 98 จาก 140 เมืองทั่วโลก จากดัชนีชี้วัดเมืองน่าอยู่ หรือ The Global Liveability Index ของ Economist Intelligence Unit หรือ EIU สำหรับดัชนีชี้วัดเมืองน่าอยู่มีด้วยกัน 5 ด้าน 30 ดัชนี ได้แก่ 1. ความมั่นคง 2. สาธารณสุข 3. วัฒนธรรมและสิ่งแวดล้อม 4. การศึกษา และ 5. โครงสร้างพื้นฐาน จึงเกิดเป็นวิสัยทัศน์ “กรุงเทพฯ : เมืองน่าอยู่สำหรับทุกคน” โดยมี 9 นโยบายหลัก ดังนี้ บริหารจัดการดี ปลอดภัยดี สิ่งแวดล้อมดี สุขภาพดี เดินทางดี โครงสร้างดี เรียนดี สร้างสรรค์ดี และเศรษฐกิจดี จากนั้นได้มีการแตกย่อยออกมาเป็นแผนปฏิบัติการ 216 ข้อ เพื่อนำไปสู่เป้าหมายของเมือง คือ กรุงเทพฯ เป็นหนึ่งในเมืองน่าอยู่ 50 อันดับแรกของโลก ภายในปี 2570 ทั้งนี้ ประชาชนสามารถอ่านรายละเอียดนโยบายทั้งภาษาไทยและภาษาอังกฤษได้ทางเว็บไซต์ www.chadchart.comตัวอย่างโครงการที่ส่งเสริมภาคการท่องเที่ยวผู้ว่าราชการกรุงเทพมหานคร ได้มีการยกตัวอย่างโครงการต่าง ๆ ที่ส่งเสริมภาคการท่องเที่ยว อาทิ ผลักดันตลาดจตุจักรให้เป็นจุดหมายปลายทางระดับโลก อำนวยความสะดวกให้ผลิตภัณฑ์สร้างสรรค์กรุงเทพฯ (Made in Bangkok: MIB) ไปสู่ตลาดระดับโลก ดึงดูดกลุ่มธุรกิจระหว่างประเทศ (MNCs) ผลักดันเทศกาลต่าง ๆ ของ กทม. ไปอยู่ในปฏิทินโลก เช่น ดนตรีในสวน กรุงเทพกลางแปลง Colorful Bangkok เป็นต้น สนับสนุนธุรกิจท้องถิ่นในพื้นที่ 50 เขต พัฒนาย่านสร้างสรรค์ พัฒนาแหล่งท่องเที่ยวทางน้ำ พัฒนามาตรฐานอาหารริมทางอร่อยปลอดภัย และผู้ว่าฯ เที่ยงคืน ตรวจความปลอดภัยในสถานประกอบการและส่งเสริมศักยภาพให้กับการท่องเที่ยวยามค่ำคืนสิ่งที่ต้องปรับปรุงปัจจุบันมีความไม่เท่าเทียมกันของการจัดเก็บภาษีที่ดินและสิ่งปลูกสร้าง โดยกิจการที่มีการประกอบธุรกิจเหมือนโรงแรม (มีการคิดค่าห้องเช่าเป็นรายวัน) จะต้องเสียภาษีฯ 0.3% ซึ่งจะคิดภาษีรวมพื้นที่อาคารทั้งหมด ส่วนกิจการที่จดทะเบียนเป็นอาคารที่พักอาศัยรวม (เช่น อะพาร์ตเมนต์) จะต้องเสียภาษีฯ 0.02%นอกจากนี้ยังมีเรื่องความล่าช้าในการขอใบอนุญาตก่อสร้างโรงแรม ปัจจุบันอาคารที่จะยื่นขออนุญาตก่อสร้างหรือเปลี่ยนแปลงการใช้เป็นโรงแรมในกรุงเทพฯ ต้องทำเรื่องผ่านสำนักการโยธาเท่านั้น (จากเดิมที่อาคารโรงแรมขนาดต่ำกว่า 2,000 ตร.ม. และสูงไม่เกิน 8 ชั้น สามารถขอที่สำนักงานเขตได้) ส่งผลให้เกิดคอขวดและความล่าช้าในการขออนุญาต ณ เดือน กันยายน มีโรงแรมอยู่ระหว่างการพิจารณาทั้งสิ้น 62 โครงการ กทม.จึงต้องมีการปรับปรุงระบบการขอใบอนุญาตให้เป็น One Stop Service เพื่อดำเนินการให้รวดเร็วและดีขึ้นด้านความขาดแคลนแรงงานในภาคบริการหลังการฟื้นตัวจากโควิด กทม.ทำโรงเรียนฝึกอาชีพ และจะ matching ระหว่าง demand กับ supply ให้ ต้องเตรียมพร้อมเพื่อรับมือนักท่องเที่ยวที่จะกลับคืนมากรณีนักท่องเที่ยวถูกหลอกลวงเอารัดเอาเปรียบ เช่น ไกด์หลอกลวง โก่งราคา ต้องทำให้เทศกิจเข้มแข็งขึ้น หารือร่วมกับตำรวจ เพื่อสร้างความไว้ใจให้แก่นักท่องเที่ยวในส่วนของป้ายท่องเที่ยว ป้ายจราจร ไม่เอื้อต่อการเดินทางของนักท่องเที่ยว จะต้องปรับปรุงให้ใหม่และมีข้อมูลที่อ่านง่าย ซึ่งอยู่ในแผนที่ต้องดำเนินการ“ตอนนี้ก็มีข้อดีคือเรามีการตั้งคณะกรรมการร่วม ภาครัฐ ภาคเอกชน และกทม. แล้ว ซึ่งจะมีการเสนอตั้งธุรกิจโรงแรมและการท่องเที่ยวเป็นอนุกรรมการฯ ด้วย หัวใจคือต้องคุยกันและเป็นพาร์ทเนอร์กัน โดยหน้าที่กทม.คืออำนวยความสะดวกให้กับภาคเอกชน เพราะเป็นคนสร้างงานและจ่ายภาษีให้กับ กทม. เป็นเหมือนหัวหอกสำคัญของเมืองในการสร้างงาน สร้างเศรษฐกิจ และหวังว่าคงจะได้ร่วมมือกันอย่างเข้มแข็งในอนาคต ขอบคุณทุกท่านครับ” ผู้ว่าฯ ชัชชาติ กล่าวทิ้งท้ายในการบรรยายผู้ว่าฯ ชัชชาติ ย้ำ “คน” คือศักยภาพที่สำคัญที่สุดของเมืองวันเดียวกันนี้ เวลา 16.15 น. ผู้ว่าราชการกรุงเทพมหานคร ปาฐกถาพิเศษ หัวข้อ “สร้างศักยภาพใหม่ให้เป็นจริง” ในงาน ESG FORUM ณ สามย่านมิตรทาวน์ ฮอลล์ 1 (ชั้น 5) ศูนย์การค้าสามย่านมิตรทาวน์ เขตปทุมวันโดย ผู้ว่าราชการกรุงเทพมหานคร กล่าวว่า หลังจากเป็นผู้ว่าฯ มา 3 เดือน ถามว่าเห็นศักยภาพของกรุงเทพมหานครไหม ต้องตอบว่าเห็นมาก เห็นจริง ๆ โดยศักยภาพ หมายถึง อำนาจหรือคุณสมบัติที่แฝงอยู่ในสิ่งต่าง ๆ ที่อาจทำให้พัฒนา หรือทำให้ปรากฏขึ้นมาอย่างเห็นได้ชัด ซึ่งกรุงเทพมหานครเหมือนเพชรที่ยังไม่ได้รับการเจียระไน หากเจียระไนให้ดีคิดว่าคงเปล่งประกายไม่แพ้ชาติอื่น ไม่แพ้เมืองอื่นในโลก“ในช่วง 3 เดือนที่ผ่านมาเราไม่ค่อยมีงบประมาณ เพราะเป็นช่วงปลายปีงบประมาณแล้ว ดังนั้น ศักยภาพที่แท้จริงของกรุงเทพมหานคร คือ ‘คน’ ถ้าเราสร้างแรงบันดาลใจได้ เป็นความหวังให้เขาได้ ผมว่ามีพลังมหาศาลเลย เชื่อว่าพวกเราทุกคนสามารถจะเปลี่ยนเมือง และทำให้เกิดความเปลี่ยนแปลงได้” ผู้ว่าฯ ชัชชาติ กล่าวผู้ว่าฯ กทม. กล่าวต่อไปว่า อุปสรรคของการเจียระไนเพชรเม็ดนี้มีหลายปัญหา อาทิ ภาวะความเป็นผู้นำ การสร้างแรงบันดาลใจ การกระจายอำนาจ ที่ผ่านมารัฐไม่ได้ให้อำนาจประชาชนในการตัดสินใจ การมีส่วนร่วม การนำความคิดสร้างสรรค์ประชาชนมาเป็นคำตอบให้เมือง รวมไปถึงเรื่องของความไว้วางใจ เป็นต้นจากนั้นได้บรรยายถึง 4 หัวข้อ ได้แก่ 1. ปัจจุบัน 2. อนาคต วิสัยทัศน์ และยุทธศาสตร์เมือง 3. สร้างศักยภาพใหม่ให้เป็นจริง และ 4. การสร้างเมืองน่าอยู่สำหรับทุกคน ดังนี้ปัจจุบันผู้ว่าฯ ชัชชาติ กล่าวว่า ก่อนที่เราจะวางแผนอนาคตได้เราต้องรู้ว่าเราอยู่ตรงไหน เราต้องพูดถึงปัจจุบันก่อน เพื่อจะแก้ปัญหาของกรุงเทพมหานครให้ก้าวต่อไปในอนาคตได้สำหรับจุดแข็งของกทม. คือ เรื่องค่าครองชีพ โครงสร้างพื้นฐานครอบคลุม การเป็นพหุวัฒนธรรม ฯลฯ และจุดอ่อนได้แก่ เรื่องความโปร่งใส ความสะดวกในการขอใบอนุญาตต่าง ๆ ความสามารถในการใช้ภาษาอังกฤษ ทักษะกระบวนการคิดอย่างมีวิจารณญาณ (critical thinking) ปัญหาฝุ่น PM2.5 การบริหารจัดการน้ำ การจราจร สัดส่วนพื้นที่สีเขียว การขาดอำนาจหน้าที่อย่างเต็มที่ในการบริหารจัดการเรื่องต่าง ๆ เป็นต้นอนาคต วิสัยทัศน์ และยุทธศาสตร์เมืองผู้ว่าฯ กทม. กล่าวว่า การที่เมืองจะเจริญได้ เมืองต้องดึง/สร้างคนเก่ง ไม่มีเมืองใดที่ประสบความสำเร็จได้โดยไม่มีคนเก่งอยู่ในเมือง เพราะศักยภาพของเมืองจึงขึ้นอยู่กับ “คน”จากนั้นได้กล่าวถึงตัวเลข 1 และ 98 และวิสัยทัศน์ “กรุงเทพฯ : เมืองน่าอยู่สำหรับทุกคน” 9 นโยบายหลัก 216 แผนปฏิบัติการ และเป้าหมายในการเป็น 1 ใน 50 อันดับเมืองน่าอยู่ของโลกภายในปี 2570ผู้ว่าฯ กทม. กล่าวต่อไปว่า หน้าที่ของกทม. ประกอบด้วย 1. เพิ่มประสิทธิภาพของเมือง 2. ปรับปรุงคุณภาพชีวิต 3. สร้างโอกาสสำหรับทุกคน และ 4. สร้างความเชื่อมั่น พร้อมได้ยกตัวอย่างโครงการต่าง ๆ ที่เริ่มดำเนินการแล้ว เช่น การให้ประชาชนเป็นศูนย์กลาง สวน 15 นาที การแยกขยะอย่างเต็มรูปแบบ การคมนาคมที่ครอบคลุมเส้นเลือดใหญ่เส้น-เลือดฝอย วางแผนระยะยาวในการจัดการน้ำ การทำพื้นที่สาธารณะสำหรับทุกคน จัดการจราจรด้วยระบบ ai ฯลฯสร้างศักยภาพใหม่ให้เป็นจริงผู้ว่าฯ กทม. กล่าวว่า สิ่งสำคัญของเมืองคือเศรษฐกิจ และเมืองคือตลาดแรงงาน หน้าที่ของกทม.จึงต้องสร้างงานที่ดี มีผู้จ้างที่ดี เพื่อที่จะมีคนมาจ่ายภาษี นำรายได้มาหมุนเวียนพัฒนาเมืองต่อไปได้ โดยทิศทางส่งเสริมศักยภาพใหม่ให้กับเมือง มีด้วยกัน 7 ด้าน ได้แก่ เศรษฐกิจสร้างสรรค์ การท่องเที่ยว ธุรกิจเกี่ยวกับสุขภาพ อัญมณี ธุรกิจ MICE ศูนย์กลางของ MNCs โครงการ EEC ที่ขยายออกไปการสร้างเมืองน่าอยู่สำหรับทุกคน“ปัจจัยแห่งความสำเร็จ คือ ต้องทำงานร่วมกันทุกภาคส่วน ทั้งรัฐบาล วิชาการ เอกชน และประชาชน หากเราสามารถสร้างความศรัทธาและความหวังในระบบประชาธิปไตย จะเป็นการสร้างศักยภาพสำคัญของเมืองในอนาคต เพราะ ‘คน’ คือศักยภาพที่สำคัญที่สุดของเมือง” ผู้ว่าฯ ชัชชาติ กล่าวในตอนท้าย
เดียร์ วทันยา ย้ายเข้าประชาธิปัตย์ ปัดข่าวเสนอเงื่อนไขเป็นปาร์ตี้ลิสต์เบอร์ต้น|นายจุรินทร์ ลักษณวิศิษฏ์ หัวหน้าพรรคประชาธิปัตย์ พร้อมแกนนำ อาทิ นายนิพนธ์ บุญญามณี และนายองอาจ คล้ามไพบูลย์ ให้การต้อนรับ เดียร์-นางสาววทันยา บุนนาค อดีตสสมาชิกสภาผู้แทนราษฎร (ส.ส.) พรรคพลังประชารัฐ ที่สมัครเข้าเป็นสมาชิกพรรคประชาธิปัตย์ อย่างเป็นทางการ และมอบบัตรสมาชิกตลอดชีพ พรรคให้โดยทั้งคณะได้เข้าสักการะ พระแม่ธรณีบีบมวยผม สิ่งศักดิ์สิทธิ์ของพรรคด้วย นายจุรินทร์ เผยว่ารู้สึกเป็นเกียรติ และเป็นโอกาสดีที่พรรคประชาธิปัตย์มีโอกาสได้ต้อนรับนักการเมืองรุ่นใหม่ที่มีศักยภาพ อย่างมาดามเดียร์ มาร่วมงาน และเสริมความแข็งแกร่งให้ทีม กทม. โดยเฉพาะ และจะเดินหน้าขับเคลื่อนทีมกรุงเทพฯ เสริมทัพของนายองอาจและนายสุชัชวีร์ สุวรรณสวัสดิ์ เพื่อให้พรรคได้เสียงสนับสนุนใน กทม. เพิ่มมากขึ้น ประสบความสำเร็จในการเลือกตั้งครั้งหน้าหัวหน้าพรรคประชาธิปัตย์ยังไล่เรียงประวัติการศึกษา ประสบการทำงานการเมืองในบทบาทผู้บริหารสื่อ ผู้บริหารทีมฟุตบอล และส.ส. ที่เคยทำหน้าที่อย่างดี และเผยว่าสมาชิกใหม่รายนี้แจ้งความประสงค์ลงสมัคร ส.ส. ระบบบัญชีรายชื่อ ในการเลือกตั้งครั้งหน้า ต่อมานางสาววทันยา กล่าวขอบคุณพรรคประชาธิปัตย์ที่ให้การต้อนรับอย่างดี และที่ตัดสินใจร่วมงานกับประชาธิปัตย์เพราะศรัทธาความเป็นสถาบันของพรรค 76 ปี สะท้อนจากการลงมติหลายครั้งที่ต้องถกเถียงกัน และ เป็นอิสระไม่มีอำนาจครอบงำ ไม่มีใคร เป็นเจ้าของ ท่าทีและมติต่างๆ มาจากมติพรรค และจากการติดตามการทำงานของหัวหน้าพรรคและผู้บริหารตั้งใจทำงาน เพื่อประโยชน์ส่วนรวม จึงขอให้คำมั่นสัญญา จะตั้งใจ และยึดมั่น ทำหน้าที่สุจริต และถูกต้อง อดีต ส.ส. พรรคพลังประชารัฐรายนี้ เผยว่า ตนไม่ได้วางเงื่อนไขลงสมัคร ส.ส. 10 อันดับแรกของพรรคประชาธิปัตย์ แล้วแต่พรรคจะพิจารณาความเหมาะสมต่อไป และยอมรับว่าใช้เวลาตัดสินใจระยะหนึ่งประมาณ 1 เดือนหลังลาออกจาก ส.ส. และพรรคเดิมนางสาววทันยา กล่าวต่อไปว่า ได้หารือพรรคการเมืองอื่นๆ ก่อนตัดสินใจ เพราะต้องการกลัดกระดุมเม็ดแรก ให้ถูกต้อง ซึ่งพรรคประชาธิปัตย์เป็นสัญลักษณ์ความเป็นประชาธิปัตย์ การทำงานกับประชาธิปัตย์ จะเป็นส่วนหนึ่งที่จะได้ประสบการณ์ และจะเป็นส่วนหนึ่ง ต่อเติม รอยต่อช่องว่างระหว่างรุ่นของคนในพรรค ส่วนจะมี ส.ส.พลังประชารัฐของกลุ่มตนเองมาร่วมงานเพิ่มเติมหรือไม่ นางสาววทันยา กล่าวว่า ยังไม่ได้พูดคุยกัน และขอให้ส.ส.แต่ละคนไปใช้วิจารณญาณ ตัดสินใจเอง ทั้งนี้ จะเข้ามาช่วย ภารกิจ กทม. ตรงไหน ก็แล้วแต่พรรคจะมอบหมาย นางสาววทันยา ยังกล่าวถึงความแตกต่างระหว่าง 2 พรรค ว่า พรรคพลังประชารัฐ เพิ่งก่อตั้ง ส่วนประชาธิปัตย์ ตั้งมา76 ปี ซึ่งพิสูจน์ความเป็นสถาบันพรรคการเมือง ขณะเดียวกันก็ยังเคารพ พลเอก ประวิตร วงษ์สุวรรณ หัวหน้าพรรคพลังประชารัฐ เช่นเดิมไม่มีอะไรเปลี่ยนแปลงส่วนที่ถูกจับตาความเป็นสื่อ ที่มีครอบครัวถือหุ้นสื่อ แล้วเข้าสู่การเมืองนั้น นางสาววทันยา ยืนยันไม่กังวล เพราะเคลียร์ ทำตามกฎหมายชัดเจนแล้ว นอกจากนี้ นายจุรินทร์ ระบุว่า กรรมการบริหารพรรคจะพิจารณาเรื่องลำดับลงสมัคร ส.ส. บัญชีรายชื่ออีกครั้ง ภารกิจหลักของมาดามเดียร์คือช่วยขับเคลื่อนงาน กทม. ส่วนรายละเอียด จะให้นายองอาจ คล้ามไพบูลย์ ประสานงานกันต่อไปส่วนความคาดหวังที่นั่ง ส.ส.กทม. ในการเเลือกตั้งครั้งหน้า นายจุรินทร์ กล่าวว่า ขึ้นอยู่กับประชาชน แต่การเลือกตั้งท้องถิ่น ผู้ว่ากทม. และสก.ที่ผ่านมา สะท้อนว่า คนกรุงเทพฯยังต้อนรับประชาธิปัตย์อยู่
ปารีณา โพสต์เดือด! จี้ "บางคน" อมพระมาพูดหากถูกถามปมยาเสพติด-ฟอกเงิน|นางสาวปารีณา ไกรคุปต์ อดีตสมาชิกสภาผู้แทนราษฎร (ส.ส.) จ.ราชบุรี เขต 3 พรรคพลังประชารัฐ โพสต์เฟซบุ๊กเมื่อวันพฤหัสบดี (22 ก.ย.) ถึง "คนที่ไม่ค่อยได้ออกทีวี" เรียกร้องให้อมพระมาพูด หากถูกสื่อมวลชนถามถึงการถูกกล่าวหาว่ามีส่วนพัวพันเรื่องยาเสพติดและการฟอกเงิน"ขอฝาก... ชาวโซเชียลไปบอกคนที่ไม่คอยได้ออกทีวีว่า เวลาได้ออกทีวี ได้สัมภาาณ์ ได้มีโอกาสปฏิเสธการทำธุรกิจสีเทา... เรื่องเอี่ยวยาเสพติด เรื่องเอี่ยวฟอกเงิน ให้อมพระตอนให้สัมภาษณ์ และห้ามคายจนกว่าจะพูดเสร็จนะคะ" นางสาวปารีณา โพสต์การเคลื่อนไหวนี้มีขึ้นหลังจากมีการรายงานว่า พ่อค้าอาวุธชาวเมียนมาชื่อ นายทุน มิน ลั่ต วัย 53 ปี ถูกจับกุมเมื่อวันที่ 17 ก.ย. พร้อมกับคนสัญชาติไทยอีก 3 คน เป็นชายอายุ 38 ปี 1 คน หญิงอายุ 44 ปี 1 คน และหญิงอายุ 50 ปี อีก 1 คน ในข้อหาร่วมกันสมคบกระทำความผิดร้ายแรงเกี่ยวกับยาเสพติด, ร่วมกันช่วยเหลือสนับสนุนการกระทำความผิดร้ายแรงเกี่ยวกับยาเสพติด และร่วมกันสมคบการฟอกเงินนอกจากนี้ รายงานดังกล่าวยังระบุว่า นายทุน มิน ลั่ต นั้นเคยมีความสัมพันธ์อย่างใดอย่างหนึ่งกับบริษัทสัญชาติไทย ที่ดำเนินงานโรงแรมใกล้กาสิโนแห่งหนึ่งในเมืองท่าขี้เหล็ก ของเมียนมา ซึ่งโรงแรมแห่งดังกล่าวมีความเกี่ยวข้องกับ นายอุปกิต ปาจรียางกูร สมาชิกวุฒิสภา (ส.ว.) ชาวไทย อดีตสามีนางสาวปารีณา ไกรคุปต์ ก่อนที่จะมีการขายหุ้นไปเมื่อปี 2562 อย่างไรก็ตาม โพสต์ดังกล่าวของนางสาวปารีณานั้น ไม่ได้ระบุว่า บุคคลที่ไม่ค่อยได้ออกทีวีคนนั้นเป็นใคร และยังยืนยันไม่ได้ว่าเกี่ยวข้องกับกระแสข่าวการจับกุมพ่อค้าอาวุธชาวเมียนมารายนี้ด้านนายอุปกิต เผยกับผู้สื่อข่าวเมื่อช่วงก่อนหน้าของวันพฤหัสบดี (22 ก.ย.) ยืนยันว่าตนไม่เคยปิดบังเรื่องการเป็นเจ้าของโรงแรมแห่งดังกล่าว แต่ธุรกิจดำเนินด้วยความสุจริต ไม่เคยยุ่งเกี่ยวกับยาเสพติด ส.ว. รายนี้ พูดต่อไปว่า ช่วง 8-9 ปีที่ผ่านมา ตนเข้าหาศาสนาพุทธมากขึ้น และหันมาทำธุรกิจในกรุงเทพมหานครและตลาดหลักทรัพย์ จึงไม่ได้เข้าไปยุ่งเกี่ยวกับธุรกิจชายแดนอีกตั้งแต่ตั้น
แอมเนสตี้ฯ ยื่นจดหมายถึงรัฐบาลไทย เรียกร้องยกเลิกใช้ พ.ร.ก.ฉุกเฉินฯ|แอมเนสตี้ ประเทศไทย ยื่นจดหมายถึงรัฐบาลไทย เรียกร้องยุติการประกาศใช้ และยุติข้อกล่าวหาฝ่าฝืน พ.ร.ก.ฉุกเฉินแอมเนสตี้ ประเทศไทย ตัวแทนนักกิจกรรมและนักวิชาการที่ถูกตั้งข้อหาฝ่าฝืน พ.ร.ก.ฉุกเฉินร่วมยื่นหนังสือและหกข้อเรียกร้องถึงรัฐบาลไทยเพื่อให้ยุติการประกาศใช้ พ.ร.ก.ฉุกเฉินและยุติข้อกล่าวหาฝ่าฝืน พ.ร.ก.ฉุกเฉินที่เกิดจากการแสดงออกและการชุมนุมประท้วง ระบุที่ผ่านมา ข้อกล่าวหา “ฝ่าฝืน พ.ร.ก.ฉุกเฉิน” ถูกนำมาใช้ในการดำเนินคดีต่อผู้ชุมนุมประท้วงมากที่สุด และมีอย่างน้อย 1,467 คนถูกดำเนินคดีดังกล่าวปิยนุช โคตรสาร ผู้อำนวยการแอมเนสตี้ อินเตอร์เนชั่นแนล ประเทศไทย เผยว่า จากการติดตามสถานการณ์การประกาศใช้พระราชกำหนดการบริหารราชการในสถานการณ์ฉุกเฉิน พ.ศ. 2548  (พ.ร.ก.ฉุกเฉิน) และผลกระทบที่เกิดขึ้นเกี่ยวกับประเด็นสิทธิมนุษยชนต่อประชาชนในประเทศไทย เราพบว่า มีการประกาศ พ.ร.ก.ฉุกเฉินไปแล้วถึง 19 ครั้ง ซึ่งนายกรัฐมนตรีได้อาศัยอำนาจตามมาตรา 9 แห่ง พ.ร.ก.ฉุกเฉินออกข้อกำหนดตามมาถึง 47 ฉบับ นับถึงเดือนมิถุนายน 2565 โดยแต่ละฉบับวางมาตรการใหม่ในการควบคุมโรคและแก้ไขเปลี่ยนแปลงมาตรการเดิม เช่น การประกาศห้ามออกนอกเคหสถานตามช่วงเวลาที่กำหนด (เคอร์ฟิว) การสั่งปิดสถานที่ การห้ามทำกิจกรรม และรวมไปถึงการสั่ง "ห้ามชุมนุม" เป็นต้น“แอมเนสตี้ อินเตอร์เนชั่นแนล ประเทศไทยเห็นว่า การประกาศบังคับใช้ พ.ร.ก.ฉุกเฉินและข้อกำหนดดังกล่าว เป็นการประกาศใช้ข้อบังคับในภาวะฉุกเฉินเกินความจำเป็น และส่งผลกระทบต่อสิทธิในการมีชีวิต เสรีภาพและความมั่นคงของบุคคล สิทธิในเสรีภาพการแสดงออกและการสมาคม รวมถึงสิทธิในเสรีภาพการชุมนุมประท้วง และสิทธิมนุษยชนด้านอื่นๆ”“นับตั้งแต่เดือนพฤษภาคม 2563 -สิงหาคม 2565 หรือตลอดระยะเวลา 2 ปี ของการประกาศใช้ พ.ร.ก.ฉุกเฉินมีอย่างน้อย 1,467 คน ใน 647 คดี ที่ถูกดำเนินคดีตามข้อกล่าวหาฝ่าฝืน พ.ร.ก.ฉุกเฉินจากการออกมาใช้สิทธิในเสรีภาพการแสดงออก ซึ่งมีเด็กอายุต่ำว่า 18 ปีถูกดำเนินคดีในข้อหาดังกล่าว 241 คน ใน 157 คดี ซึ่งการฝ่าฝืน พ.ร.ก.ฉุกเฉินถือเป็นข้อกล่าวหาที่มีการดำเนินคดีต่อผู้ชุมนุมมากที่สุด”ข้อมูลจาก Mob Data Thailand พบว่ามีหลายกรณีที่การชุมนุมโดยสงบ ถูกมองว่าเป็นการชุมนุมที่ขัดต่อ พ.ร.ก.ฉุกเฉินจนนำไปสู่การสลายการชุมนุมทั้งหมดอย่างน้อย 50 ครั้ง (ข้อมูลจนถึงเดือนกรกฎาคม 2565) โดยเจ้าหน้าที่ใช้อุปกรณ์ทั้งกระสุนยาง แก๊สน้ำตา และรถฉีดน้ำแรงดันสูง เข้าจัดการกับผู้ชุมนุมโดยไม่เเยกแยะระหว่างผู้ชุมนุมเเละบุคคลซึ่งต้องสงสัยว่าอาจใช้ความรุนเเรงตามหลักกฎหมายสิทธิมนุษยชนระหว่างประเทศ ในบางโอกาสรัฐอาจต้องใช้มาตรการที่เป็นข้อยกเว้นและชะลอการบังคับใช้สิทธิบางประการ เมื่อเผชิญสถานการณ์ฉุกเฉินที่คุกคามต่อความอยู่รอดของชาติ อย่างไรก็ตาม ในการใช้มาตรการที่เป็นข้อยกเว้นต้องใช้เท่าที่จำเป็นตามความฉุกเฉินของสถานการณ์ โดยมาตรการเช่นว่านั้นต้องไม่ขัดแย้งพันธกรณีอื่นๆ ของตน ภายใต้กฎหมายระหว่างประเทศและไม่เป็นการเลือกปฏิบัติแห่งเชื้อชาติ ผิว เพศ ภาษา ศาสนา หรือเผ่าพันธุ์ ทางสังคม โดยที่รัฐต้องปฏิบัติตามหลักนิติธรรมด้วยเช่นกันดังนั้นทาง แอมเนสตี้ อินเตอร์เนชั่นแนล ประเทศไทย จึงมีข้อเรียกร้องต่อรัฐบาลไทยดังนี้
สิ้น "มารุต บุนนาค" อดีตประธานรัฐสภา ถึงแก่อนิจกรรม สิริอายุ 98 ปี|สิ้น "มารุต บุนนาค" อดีตประธานรัฐสภาและรัฐมนตรีหลายสมัย จากไปอย่างสงบในวัย 98 ปี(23 ก.ย.65) ผู้สื่อข่าวรายงานว่า นายมารุต บุนนาค อดีตประธานรัฐสภา อดีตรัฐมนตรีหลายกระทรวง อดีตรองหัวหน้าพรรค และอดีตเลขาธิการพรรคประชาธิปัตย์ ได้เสียชีวิตอย่างสงบในวัย 98 ปี เมื่อช่วงเที่ยงของวันนี้ (23 ก.ย.) ที่โรงพยาบาลบำรุงราษฎร์ หลังจากช่วงเช้า มีอาการไม่ค่อยดี จึงถูกนำตัวส่งมายังโรงพยาบาล สำหรับรายละเอียดการประกอบพิธีต่างๆ ทางครอบครัวของนายมารุตจะแจ้งให้ทราบต่อไปชีวิตส่วนตัว นายมารุตสมรสกับ คุณหญิงพันทิพา บุนนาค มีบุตร 2 คน คือนางมฤทุ บุนนาค มอริ และนายรุจิระ บุนนาค ทั้งนี้ นายมารุต มีประสบการณ์ทำงานเป็นทนายความที่มีชื่อเสียงโด่งดัง ก่อนเข้าสู่แวดวงการเมืองด้วยการเป็น ส.ว.ในปี 2518 ต่อมาจึงสมัครสมาชิกพรรคประชาธิปัตย์ ปี 2522 เป็นอดีตส.ส.กทม. หลายสมัย เป็นเลขาธิการพรรคประชาธิปัตย์ สมัยพันเอกพิเศษ ถนัด คอมันตร์ เป็นหัวหน้าพรรคนายมารุต บุนนาค เคยดำรงตำแหน่งรัฐมนตรีหลายกระทรวง เป็นรมว.ยุติธรรม รมว.สาธารณสุข รมว.ศึกษาธิการ ปี 2535 เป็นประธานรัฐสภา และประธานสภาผู้แทนราษฎรประกาศวางมือจากการเมืองเมื่อกลางปี 2549 โดยรับตำแหน่งเป็นที่ปรึกษาของพรรคประชาธิปัตย์ และมีสำนักงานทนายความของตนเอง ชื่อ สำนักงานทนายความมารุต–รุจิระ
มิจฉาชีพอัปเกรด แอบอ้าง "อนุทิน" หลอกปลูกพืชกระท่อม รัฐบาลยันไม่มีนโยบาย|รัฐบาลเตือนอย่าหลงเชื่อ มิจฉาชีพแอบอ้าง อนุทิน-ศักดิ์สยาม หลอกให้ปลูกพืชกระท่อม แนะเกษตรกรศึกษาข้อมูลอย่างรอบคอบก่อนลงทุนน.ส.ไตรศุลี ไตรสรณกุล รองโฆษกประจําสํานักนายกรัฐมนตรี เปิดเผยว่า จากกรณีที่มีประชาชนหลายราย แจ้งความดำเนินคดีกับหญิงรายหนึ่ง อายุประมาณ 40 ปี ที่แอบอ้างตนเป็นเจ้าหน้าที่รัฐ สังกัดกรมส่งเสริมการเกษตร กระทรวงเกษตรและสหกรณ์ หลอกลวงรับซื้อต้นกระท่อม เพื่อส่งให้รัฐมนตรีในรัฐบาล โดยแอบอ้างทั้งนายอนุทิน ชาญวีรกูล รองนายกรัฐมนตรีและ รมว.สาธารณสุข และนายศักดิ์สยาม ชิดชอบ รมว คมนาคม ขอเรียนว่า พฤติกรรมดังกล่าวเป็นการหลอกลวงประชาชน ขออย่าหลงเชื่อ โดยยืนยันว่าทั้ง 2 รัฐมนตรีไม่มีส่วนเกี่ยวข้องใดๆ กับการกระทำดังกล่าว ขอให้ประชาชนระมัดระวัง อย่าตกเป็นเหยื่อของมิจฉาชีพ ที่อาจส่งผลให้สูญเสียทรัพย์สินได้รัฐมนตรี 2 ท่านไม่มีนโยบายหรือสั่งการให้ใครไปรับซื้อต้นกระท่อม เช่นเดียวกับรัฐบาล ไม่มีนโยบาย ให้เจ้าหน้าที่รัฐหรือข้าราชการ ออกไปรวบรวมพืชกระท่อมในจำนวนมากเพื่อการส่งออก หรือการอุตสาหกรรม โดยการปลูก ค้าขาย หรือประกอบธุรกิจเกี่ยวกับพืชกระท่อมนั้น เป็นสิทธิที่ประชาชนสามารถทำได้ภายใต้กรอบกฎหมาย ซึ่งภาครัฐพร้อมสนับสนุนและอำนวยความสะดวก แต่ให้พึงระวังกลุ่มผู้ฉวยโอกาส อ้างตนเป็นเจ้าหน้าที่รัฐหลอกลวงเกษตรกรด้วยวิธีการต่างๆ ซึ่งระบาดอย่างแพร่หลายในเวลานี้น.ส.ไตรศุลี กล่าวว่า ช่วงเวลานี้พืชเศรษฐกิจหลายชนิดกำลังได้รับความสนใจ ส่งผลให้เกิดการฉวยโอกาสของกลุ่มมิจฉาชีพ เช่นไม่นานมานี้ มีการส่งผลข้อมูลในโลกออนไลน์ ว่าใครที่สนใจปลูกกระท่อมสามารถลงทะเบียน เพื่อขอรับเงินสนับสนุนจากรัฐบาล 3,500-5,000 บาท/ไร่ โดยสำนักงานเศรษฐกิจการเกษตรกร กระทรวงเกษตรฯ ยืนยันแล้วว่า ไม่มีนโยบายเช่นนั้นนอกจากนี้ ยังพบปัญหาระหว่างนายทุนกับเกษตรกร ที่มีข้อตกลงในการทำสัญญาปลูกพืชกระท่อม โดยเป็นการหลอกให้เกษตรกรปลูกเพื่อนำส่งบริษัทเอกชน แต่สุดท้ายก็ไม่เป็นไปตามข้อตกลง ทำให้เกษตรกรต้องเสียค่าต้นกล้า แต่ไม่มีการรับซื้อผลผลิตจริง ดังนั้น ขอให้ประชาชนได้ศึกษาข้อมูลก่อนการลงทุน สำหรับเกษตรกรที่สนใจลงทุนปลูกต้นกระท่อม ขอให้มีการวางแผนเพื่อตัดสินใจในการปลูกอย่างรอบคอบ
นาทีเดือด ป้าตกท่อ กทม. 4 ปี ไม่ได้เงินเยียวยา บุกเขย่าแขน "ชัชชาติ" ช่วยหน่อยเถอะ|วันนี้ (28 ก.ย.65) ผู้สื่อข่าวรายงานว่า ระหว่างการประชุมสภา กทม.สมัยประชุมวิสามัญ สมัยที่ 2 (ครั้งที่4) ผู้เสียหายเป็นหญิง อายุ 64 ปี อาชีพค้าขาย ผู้เสียหายจากการตกท่อระบายน้ำของ กทม. บริเวณหน้าปากซอยโชคชัย 45 เมื่อวันที่ 5 ธ.ค.61 บุกเข้าไปตะโกนถามหา นายณรงค์ เรืองศรี รองปลัด กทม. ขณะประชุมวาระที่ 7.1 ถามหาความเป็นธรรมหลังเรียกร้องให้ กทม.จ่ายเงินชดเชยเยียวยา 5 แสนบาท เป็นเวลานานกว่า 4 ปี แต่ไม่ได้รับคำตอบทำให้บรรยากาศในห้องประชุมหยุดชะงัก เจ้าหน้าที่รักษาความปลอดภัยได้วิ่งเข้ามาพาผู้เสียหาย ออกมาสอบถามรายละเอียด โดยนายณรงค์พามานั่งพูดคุยสอบถามจุดประสงค์ที่เดินทางมาวันนี้ ขณะเดียวกัน นายชัชชาติ สิทธิพันธุ์ ผู้ว่าฯกทม. เตรียมตัวเดินทางไปปฏิบัติภารกิจและกำลังเดินออกจากห้องประชุม ได้เดินย้อนกลับมาสอบถาม ระหว่างนั้นป้าจับแขนเขย่าแขนนายชัชชาติ โดยนายชัชชาติ รับปากจะช่วยดูและติดตามเรื่องนี้ ทำให้ผู้เสียหายสงบลงด้านผู้เสียหาย กล่าวว่า ตนตกท่อตั้งแต่วันที่ 5 ธ.ค.61 และได้เข้าแจ้งความที่ สน.โชคชัย แต่ไม่ได้รับการเยียวยาตามที่ร้องขอมาตลอด 4 ปี โดยตนร้องทุกหน่วยงาน กทม. ทั้ง สำนักการระบายน้ำ(สนน.) สำนักงานเขต มาอย่างต่อเนื่อง เพื่อขอค่าเยียวยาเป็นเงิน5 แสนบาท ซึ่งคำนวนจากรายได้ที่เสียไปเนื่องจากไม่ได้ออกมาขายของที่ตลาด ขณะสิทธิการรักษาพยาบาล สปสช.(บัตรทอง) อยู่ที่ รพ.มงกุฎวัฒนะ ซึ่งไกลจากที่พักทำให้ไม่สะดวกในการเดินทางรวมถึงการเดินทางมาร้องเรียน ติดตามความคืบหน้าก็มีค่าใช้จ่ายในการเดินทาง ที่ผ่านมา กทม.มอบเพียงกระเช้า และให้เงินใส่ซองเพียง 5,000 บาทเท่านั้น แต่ตนมองว่าไม่เหมาะสมเมื่อเทียบการได้รับบาดเจ็บจากเหตุการณ์ดังกล่าว หลังจากนี้ หากไม่ได้เงิน 5 แสน จะกระโดดตึกอาคารกทม.
ชัชชาติ ไม่ถือ ป้าตกท่อบุกประชิดตัว ชาวเน็ตซัดเหตุเกิดปี 61 ไม่ใช่ความผิด ผู้ว่าฯ คนใหม่|นายชัชชาติ สิทธิพันธุ์ ผู้ว่าราชการกรุงเทพมหานคร ไลฟ์สดติดตามสถานการณ์พายุโนรูที่ศูนย์ควบคุมป้องกันน้ำท่วมกรุงเทพมหานคร โดยได้กล่าวถึงกรณีที่มีหญิงบุกร้องเรียนขอให้ช่วยเหลือเยียวยา 5 แสนบาท หลังตกท่อระบายน้ำปากซอยโชคชัย 45 เมื่อปี 2561 จนได้รับบาดเจ็บแต่ไม่ได้รับการช่วยเหลือเยียวยา แม้จะไปร้องเรียนหลายครั้งซึ่งหญิงคนดังกล่าวได้บุกเข้าถึงตัวผู้ว่าฯ กทม. พร้อมกับพูดจาตะโกนเสียงดัง จับมือเขย่าแขนอย่างแรง เร่งรัดจะเอาคำตอบโดยเร็ว ผู้ว่าฯ ชัชชาติ กล่าวว่าไม่เป็นไร และยอมรับว่าเป็นห่วงหญิงคนดังกล่าวเพราะคงเครียดมาก แต่เนื่องจากเรื่องเกิดขึ้นนานแล้วตั้งแต่ปี 61 จึงได้มอบหมายให้ ปลัดกรุงเทพมหานครช่วยดูรายละเอียดว่าติดขัดปัญหาอะไรและจะช่วยเหลืออะไรได้บ้างและหญิงคนต้องการอะไรซึ่งต้องค่อยๆ พูดคุยกัน พร้อมกับขอบคุณทุกคนที่เป็นห่วงตนเองจากเหตุการณ์ดังกล่าวหลังข่าวดังกล่าวถูกแพร่ออกไปตามสื่อและโซเชียล คอมเมนต์จากชาวเน็ตต่างตำหนิหญิงคนดังกล่าวที่มีกิริยาท่าทางก้าวร้าวกับผู้ว่าฯ เพราะเหตุการณ์ตกท่อเกิดตั้งแต่ปี 2561 แต่นายชัชชาติ เพิ่งเข้ามารับตำแหน่งผู้ว่าฯ กทม. ได้เพียงไม่กี่เดือน จึงเรียกได้ว่าไม่รู้อิโหน่อิเหน่อะไรด้วย แม้อุบัติเหตุจะเป็นเรื่องที่น่าเห็นใจ แต่ควรมีสติแยกแยะกว่านี้  
ป.ป.ช. ผุดแผนแก้กฎหมายเพิ่มอำนาจดักฟัง-สะกดรอย-แฝงตัว อ้างปราบโกง|คณะกรรมการป้องกันและปราบปรามการทุจริตแห่งชาติ (ป.ป.ช.) มีแผนการขอแก้ไขกฎหมายฉบับหนึ่ง เพื่อเพิ่มอำนาจในการดักฟ้ง สะกดรอย และแฝงตัว เพื่อล้วงข้อมูลและหลักฐานต่างๆ เพื่อนำมาใช้ไต่สวนในคดีเกี่ยวกับการทุจริตป.ป.ช. ให้เหตุผลว่า อำนาจที่มีอยู่นั้นมีประสิทธิภาพน้อยไปในติดตามทรัพย์สิน ชี้มูลความผิดทางวินัยเพื่อลงโทษผู้ถูกกล่าวหา การรวบรวมพยานหลักฐาน"กลไกการบังคับใช้กฎหมายเกี่ยวกับการดำเนินการให้เป็นไปตามมาตรการความเห็นและข้อเสนอแนะของคณะกรรมการ ป.ป.ช. กลไกลและมาตรการติดตามทรัพย์สินที่อยู่ในประเทศและต่างประเทศคืน การวินิจฉัยชี้มูลความผิดทางวินัยเพื่อลงโทษผู้ถูกกล่าวหายังขาดประสิทธิภาพในการบังคับใช้" ป.ป.ช. ระบุ"มีความจำเป็นต้องเพิ่มกลไกและประสิทธิภาพในการรวบรวมพยานหลักฐานเกี่ยวกับเรื่องกล่าวหา การงดชี้มูลความผิดหรือชะลอการฟ้องคดีแก่ผู้ถูกกล่าวหาที่ปวยหรือวิกลจริต การอุทธรณ์หรือฎีกาคำพิพากษาของศาลในคดีอาญา และการหยุดปฏิบัติหน้าที่ของผู้ถูกกกล่าวหาในกรณ๊ที่ศาลอาญาประทับฟัองตามประมวลกฎหมายวิธีพิจารณาความอาญา"การขอเพิ่มอำนาจในการดักฟังนี้ ไม่ใช่ครั้งแรก แต่เคยตกเป็นข่าวแล้วครั้งหนึ่งเมื่อปี 2560 จนก่อให้เกิดการวิจารณ์ในวงกว้าง
ทัพฟ้า ขอโทษปิดห้วงอากาศพิธีเกษียณ 30 ก.ย. แต่ต้องทำเพราะเป็นธรรมเนียม|พลอากาศตรี ประภาส สอนใจดี โฆษกกองทัพอากาศ กล่าวถึงกรณีการบินสวนสนามทางอากาศของกองทัพอากาศ เพื่อเทิดเกียรติต่อผู้บัญชาการทหารอากาศที่จะเกษียณอายุราชการและผู้บัญชาการทหารอากาศที่จะเข้ารับตำแหน่งท่านใหม่ เพื่อให้เกิดความปลอดภัยในการบิน กองทัพอากาศจึงขอสงวนการใช้ห้วงอากาศบางส่วน สำหรับพิธีสวนสนามทางอากาศ ว่า กองทัพอากาศ ขอเรียนให้ทราบถึงความสำคัญของการสวนสนามทางอากาศนั้น เป็นธรรมเนียมของกองทัพอากาศ ที่จะจัดการบินสวนสนามทางอากาศ เพื่อแสดงออกถึงการส่งมอบศักยภาพและแสนยานุภาพในการทำหน้าที่ของกองทัพอากาศ และเป็นการบินเพื่อเทิดเกียรติแก่บุคคลสำคัญ และผู้บังคับบัญชาระดับสูง ผู้ประกอบคุณงามความดีให้แก่ประเทศชาติพล.อ.ต.ประภาส กล่าวอีกว่า กองทัพอากาศจึงดำรงธรรมเนียมการสวนสนามทางอากาศ เช่นนี้ไว้สืบต่อไป ซึ่งการบินดังกล่าว มีการปฏิบัติมาอย่างต่อเนื่องเป็นประจำทุกปีเพื่อแสดงให้กำลังพลทหารอากาศ และพี่น้องประชาชน ได้เห็นถึงความพร้อมของกองทัพอากาศ เสริมสร้างขวัญ กำลังใจ และมีความเชื่อมั่นในศักยภาพของกำลังทางอากาศ"กองทัพอากาศต้องขออภัยในความไม่สะดวกที่เกิดขึ้นต่อพี่น้องประชาชนที่เกี่ยวข้องเป็นอย่างสูง ทั้งนี้ได้พิจารณาปรับห้วงเวลาการสวนสนามทางอากาศ ตลอดจนรายละเอียดที่เกี่ยวข้องให้เกิดความกระชับและรวดเร็ว เพื่อลดผลกระทบกับเที่ยวบินโดยสารและความไม่สะดวกที่อาจเกิดขึ้นต่อพี่น้องประชาชนที่เกี่ยวข้องให้น้อยที่สุด"
"ศรีสุวรรณ" กร้าว! ถ้าศาล รธน.ชี้บิ๊กตู่ได้ไปต่อ ใครก่อม็อบลงถนน จะแจ้งจับสถานเดียว|วันนี้ (30 ก.ย.) นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย ได้โพสต์เฟซบุ๊ก กรณีที่วันนี้ ศาลรัฐธรรมนูญจะมีคำวินิจฉัยปม นายกฯ 8 ปี ของ พล.อ.ประยุทธ์ จันทร์โอชา ได้ดำรงตำแหน่งนายกรัฐมนตรีต่อหรือไม่ โดยขณะที่ฝ่ายมวลชน มีการนัดหมายการชุมนุม หากศาลรัฐธรรมนูญมีคำตัดสินให้ พล.อ.ประยุทธ์ได้ทำหน้าที่ต่อ โดยศรีสุวรรณโพสต์ว่า "ถ้าศาล รธน. ชี้บิ๊กตู่อยู่ต่อ ใครลงถนนผมแจ้งจับสถานเดี๋ยว #คุกมีไว้ขังพวกไม่เคารพกฎหมาย"
ก้าวไกลแถลงทันควัน วอนประชาชนอย่าเพิ่งสิ้นหวัง ปมศาลให้ประยุทธ์อยู่ต่อ|นายพิธา ลิ้มเจริญรัตน์ หัวหน้าพรรคก้าวไกล แถลงเมื่อวันศุกร์ (30 ก.ย.) หลังศาลรัฐธรรมนูญวินิจฉัยให้ พลเอก ประยุทธ์ จันทร์โอชา ยังอยู่ในตำแหน่งนายกรัฐมนตรีต่อไปได้ โดยเรียกร้องให้คนไทยอย่าเพิ่งสิ้นหวังกับคำวินิจฉัยดังกล่าว"หากเหตุการณ์วันนี้ทำให้พี่น้องประชาชนคับแค้นผิดหวัง โปรดเปลี่ยนความคับแค้นผิดหวังนั้นให้เป็นพลัง" นายพิธา กล่าวหัวหน้าพรรคก้าวไกลเรียกร้องให้ประชาชนลงคะแนนเลือกตั้งครั้งถัดไปเพื่อหยุดการอยู่ในอำนาจของกลุ่มเผด็จการ และร่วมกันลงชื่อเพื่อให้มีการทำประชามติร่างรัฐธรรมนูญฉบับใหม่ ที่กติกามีความเป็นธรรมและเป็นประชาธิปไตยอย่างแท้จริง
มาแล้ว  "นายกฯ ประยุทธ์" ขอบคุณทุกกำลังใจ มุ่งมั่นใช้ศักยภาพพลิกโฉมประเทศ|"นายกฯ ประยุทธ์" โพสต์ขอบคุณทุกกำลังใจ ยืนยันเดินหน้ามาถูกทาง มุ่งใช้ศักยภาพพลิกโฉมประเทศศาลรัฐธรรมนูญ อ่านคำวินิจฉัยเมื่อวันศุกร์ (30 ก.ย.) ว่าการดำรงตำแหน่งนายกรัฐมนตรีของ พลเอก ประยุทธ์ จันทร์โอชา นั้นเริ่มนับตั้งแต่การบังคับใช้รัฐธรรมนูญเมื่อวันที่ 6 เม.ย. 2560 เท่ากับว่า พล.อ.ประยุทธ์ สามารถ ดำรงตำแหน่งนายกรัฐมนตรี 8 ปี ได้จนถึงปี 2568ล่าสุด เพจเฟซบุ๊ก ประยุทธ์ จันทร์โอชา Prayut Chan-o-cha ได้โพสต์ข้อความระบุว่า พี่น้องประชาชนชาวไทยที่รักครับ ผมขอแสดงความเคารพอย่างสูง ต่อคำวินิจฉัยของศาลรัฐธรรมนูญและผมขอขอบคุณพี่น้องประชาชนทุกคน สำหรับกำลังใจและความปรารถนาดี ที่มอบให้ผมมาโดยตลอดตลอดระยะเวลาหนึ่งเดือนที่ผ่านมา ถือเป็นโอกาสให้ผมได้พิจารณาและตระหนักมากขึ้นว่า ผมจะต้องใช้เวลาอันมีค่าที่มีอยู่อย่างจำกัดของรัฐบาล ในการติดตามและผลักดันโครงการสำคัญต่างๆ มากมาย ที่ผมได้ริเริ่มเอาไว้ ให้เดินหน้าและเสร็จสมบูรณ์ สร้างความเจริญก้าวหน้าให้กับบ้านเมือง และสร้างอนาคตให้กับลูกหลานของเราโดยผมจะใช้ความพยายามอย่างยิ่งยวด และใช้ศักยภาพของผมอย่างเต็มที่ มุ่งมั่นในภารกิจการพลิกโฉมประเทศ ตามกลยุทธ์ 3 แกน ที่ผมได้เคยกล่าวไว้ ให้สำเร็จเป็นรูปธรรมโดยเร็วที่สุดสำหรับเรื่องการเมือง และประเด็นต่างๆ รายวันนั้น ผมจะมอบให้เป็นหน้าที่ของท่านอื่นที่มีส่วนเกี่ยวข้องได้ชี้แจงทำความเข้าใจต่อไปเรื่องสำคัญที่สุดเรื่องหนึ่ง ตามกลยุทธ์ 3 แกน ก็คือ การขับเคลื่อนเพื่อยกระดับโครงสร้างพื้นฐานที่สำคัญๆ ของประเทศให้เสร็จสมบูรณ์ – ทั้งถนน ทางรถไฟ สนามบิน ท่าเรือ ตลอดจนโครงการอื่นๆ ที่เป็นพื้นฐานสำคัญ ในการสร้างอนาคตของประเทศ อีกทั้งโครงสร้างพื้นฐานด้านดิจิทัล ที่จะช่วยสร้างโอกาสให้กับประชาชนทั่วประเทศในด้านต่างๆ เพิ่มมากขึ้น ไม่ว่าจะเป็นการทำมาค้าขาย การเรียนรู้ และอื่นๆ ด้วยการเข้าถึงระบบออนไลน์ได้อย่างทั่วถึงโครงการต่างๆ เหล่านั้น เป็นโครงการที่ไม่เคยมีรัฐบาลไหนริเริ่มและดำเนินการได้ ในสเกลที่ใหญ่และบูรณาการขนาดนี้ โดยผมได้เริ่มต้นโครงการต่างๆ ด้วยความรอบคอบ เพื่อให้โครงการสามารถเดินหน้าต่อไป จนบรรลุผลสำเร็จ และเปิดให้บริการพี่น้องประชาชนโดยเร็วที่สุด ดังนั้นแม้ว่าบางโครงการจะไปเสร็จสมบูรณ์ในช่วงเวลาของรัฐบาลอื่น ก็จะต้องสามารถเดินหน้าไปได้ด้วยความเรียบร้อย ไม่ติดขัด หรือมีอุปสรรคอันใดเพราะโครงการต่างๆ เหล่านั้น มีความสำคัญอย่างที่สุด เป็นเครื่องรับประกันที่จะทำให้เรามั่นใจได้ว่าประเทศไทยจะสามารถเดินหน้าไปสู่ความเจริญรุ่งเรือง และเปิดโอกาสให้คนนับล้านๆ คน สามารถสร้างความรุ่งเรืองให้กับตัวเองได้โดยเฉพาะอย่างยิ่ง ในช่วงเวลาที่สถานการณ์ทางเศรษฐกิจเต็มไปด้วยความท้าทาย โครงการต่างๆ เหล่านั้น ยิ่งมีความสำคัญมากเป็นทวีคูณ ที่จะช่วยให้ทุกคนสามารถพลิกฟื้นการทำมาหากินและสร้างความมั่งคั่งให้กับตัวเองได้ ในวิถีทางที่ยั่งยืนต่อไปในอนาคต ด้วยการเปิดตลาดใหม่ๆ ทั้งในประเทศและต่างประเทศ สำหรับการค้าขายผลผลิตทางการเกษตรด้วยราคาที่สูงขึ้น การเปิดช่องทางการเข้าถึงลูกค้าใหม่ๆ สำหรับสินค้าและบริการอื่นๆ การช่วยให้เข้าถึงแหล่งวัตถุดิบต่างๆ ได้อย่างรวดเร็วมากขึ้น ด้วยต้นทุนที่ถูกลง ตลอดจนช่วยอำนวยความสะดวกในเรื่องการเดินทางให้กับนักท่องเที่ยว อีกทั้งยังช่วยกระจายนักท่องเที่ยวไปยังพื้นที่ใหม่ๆ ได้อีกด้วยทั้งนี้ ในประวัติศาสตร์ที่ผ่านมา และในหลายๆ ประเทศ การลงทุนก่อสร้างโครงสร้างพื้นฐานที่สมบูรณ์นั้น เป็นจุดพลิกผันสำคัญในการสร้างความเจริญรุ่งเรืองให้กับประเทศนั้นๆ และในทิศทางเดียวกัน เมื่อโครงสร้างพื้นฐานต่างๆ ที่เรากำลังทำอยู่นี้ เสร็จสมบูรณ์ ก็จะสามารถพลิกโฉมประเทศไทย และนำพาประเทศของเรา ให้ก้าวไปสู่ยุคทองแห่งความเจริญรุ่งเรืองของคนไทยทุกคน ในวันข้างหน้าสืบเนื่องไปวันนี้...เราเดินหน้ามาไกลและถูกทิศทางแล้วครับ เราต้องช่วยกันทำให้เสร็จครับ
เพื่อไทย แถลงหลังศาลให้ประยุทธ์อยู่ต่อ ลั่นเคารพแต่ไม่เห็นด้วยอย่างยิ่ง!|นายประเสริฐ จันทรรวงทอง เลขาธิการพรรคเพื่อไทย และสมาชิกสภาผู้แทนราษฎร (ส.ส.) จ.นครราชสีมา แถลงเมื่อวันศุกร์ (30 ก.ย.) ว่าเคารพคำวินิจฉัยของศาลรัฐธรรมนูญที่ให้ พลเอก ประยุทธ์ จันทร์โอชา ยังไม่สิ้นสุดความเป็นนายกรัฐมนตรี แต่ไม่เห็นด้วยอย่างยิ่งเลขาธิการพรรคเพื่อไทย อธิบายถึงสาเหตุที่ไม่เห็นด้วย เพราะมองว่าระบบกฎหมายไทยเป็นระบบลายลักษณ์อักษร จึงต้องยึดตามที่กฎหมายระบุไว้อย่างเคร่งครัด ซึ่งรัฐธรรมนูญ 2560 ระบุให้คณะรัฐมนตรี รวมถึง นายกรัฐมนตรี ที่ดำรงตำแหน่งมาก่อนประกาศใช้รัฐธรรมนูญ 2560 เมื่อวันที่ 6 เม.ย. 2560 เป็นคณะรัฐมนตรีตามรัฐธรรมนูญฉบับใหม่ ดังนั้นควรนับการดำรงตำแหน่งตั้งแต่ก่อนหน้านั้นนายประเสริฐ กล่าวต่อไปว่า ยังมีพระบรมราชโองการจากพระบาทสมเด็จพระเจ้าอยู่หัว แต่งตั้งให้ พล.อ.ประยุทธ์ เป็นนายกรัฐมนตรีตั้งแต่วันที่ 24 ส.ค. 2557 ด้วย"การตัดดอนเอาวันที่รัฐธรรมนูญมีผลบังคับใช้เป็นวันเริ่มดำรงตำแหน่งนายกรัฐมนตรีของ พล.อ.ประยุทธ์ จันทร์โอชา ไม่อาจหาตรรกะใดมาอธิบายได้" นายประเสริฐ กล่าว"คำวินิจฉัยของศาลรัฐธรรมนูญน่าจะมีปัญหาความชอบด้วยรัฐธรรมนูญ และจะเป็นการสร้างบรรทัดฐานทางกฎหมายในการตีความที่นักวิชาการและสังคมต้องร่วมกันคิด ถึงหลักคิดและเหตุผลในการวินิจฉัยของศาลรัฐธรรมนูญ ว่ามีเหตุผลที่สอดคล้องกับบทบัญญัติและเจตนารมณ์ของรัฐธรรมนูญหรือไม่"นอกจากนี้ นายประเสริฐยังกล่าวต่อไปว่า เป็นหน้าที่ของสังคมและทุกภาคส่วน ที่จะมาร่วมหารือว่าจะสร้างกลไกใดเพื่อตรวจสอบถ่วงดุลศาลรัฐธรรมนูญในอนาคตได้อย่างไรบ้าง
พรรคร่วมฝ่ายค้าน โต้ปมประยุทธ์อยู่ต่อ ลั่นวินิจฉัยไม่เป๊ะ-ขัดเจตนารมณ์ รธน.|พรรคฝ่ายค้านในสภาผู้แทนราษฎร ออกแถลงการณ์ร่วมกันเมื่อวันศุกร์ (30 ก.ย.) หลังจากมีคำวินิจฉัยของศาลรัฐธรรมนูญให้ พลเอก ประยุทธ์ จันทร์โอชา ไม่สิ้นสุดความเป็นรัฐมนตรี และให้เริ่มนับการดำรงตำแหน่งนายกรัฐมนตรีตั้งแต่ประกาศใช้รัฐธรรมนูญ เมื่อปี 2560 ดังนี้"ตามที่ศาลรัฐธรรมนูญได้มีคำวินิจฉัยว่าความเป็นนายกรัฐมนตรีของพลเอกประยุทธ์ จันทร์โอชา ยังไม่สิ้นสุดลงตามรัฐธรรมนูญแห่งราชอาณาจักรไทย มาตรา 170 วรรคสอง ประกอบมาตรา 158 วรรคสี่ จากกรณี พลเอกประยุทธ์ จันทร์โอชา ได้ดำรงตำแหน่งมาแล้วครบ 8 ปี ในวันที่ 24 สิงหาคม 2565 โดยให้เหตุผลสรุปว่า การดำรงตำแหน่งของ พลเอกประยุทธ์ จันทร์โอชา ให้เริ่มนับตั้งแต่วันที่ 6 เมษายน 2560 ซึ่งเป็นวันที่รัฐธรรมนูญ 2560 มีผลใช้บังคับนั้นพรรคร่วมฝ่ายค้านเห็นพ้องต้องกันว่า คำวินิจฉัยของศาลรัฐธรรมนูญน่าจะมี ความคลาดเคลื่อนในข้อกฎหมายอันเป็นสาระสำคัญ ไม่สอดคล้องกับเจตนารมณ์ของรัฐธรรมนูญและมีปัญหาความชอบด้วยรัฐธรรมนูญด้วยเหตุผล ดังนี้พรรคร่วมฝ่ายค้านเห็นว่าแม้ผลของคำวินิจฉัยของศาลรัฐธรรมนูญจะทำให้ พลเอกประยุทธ์ จันทร์โอชา มีสิทธิดำรงตำแหน่งนายกรัฐมนตรีต่อไปได้ แต่คำวินิจฉัยของศาลรัฐธรรมนูญคงมิใช่เป็นการฟอกขาวให้แก่พลเอกประยุทธ์ จันทร์โอชา โดยประการใดๆ พรรคร่วมฝ่ายค้านเห็นว่าภาพจำของประชาชนที่มีต่อตัวนายกรัฐมนตรีคือ ผู้ที่พยายามจะสืบทอดอำนาจ ทุกวิถีทางเท่าที่จะหาวิธีทำให้ได้ ผู้ที่ผิดสัญญากับประชาชนมาตั้งแต่ต้นที่ทำรัฐประหารว่าจะอยู่ ไม่นาน ผู้ที่ผิดสัญญากับประชาชนในการปฏิรูปประเทศในด้านต่างๆ จนทำให้ประเทศไทย ตกขบวนลดชั้นลงไปจากผู้นำในอาเซียน การที่จะอ้างคำวินิจฉัยของศาลรัฐธรรมนูญเพื่อให้อยู่ ในอำนาจได้ต่อไป จึงมีแต่ความว่างเปล่าในสายตาของประชาชน พลเอกประยุทธ์ จันทร์โอชา ควรใช้โอกาสนี้ประกาศลาออกจากตำแหน่งนายกรัฐมนตรีเสียโดยไม่ต้องไปกล่าวอ้างคำวินิจฉัยของศาลรัฐธรรมนูญเพื่ออยู่ในอำนาจต่อไป และขอให้พี่น้องประชาชนได้ให้บทเรียนกับพลเอกประยุทธ์ จันทร์โอชา และองคาพยพของพลเอกประยุทธ์ จันทร์โอชา ในการเลือกตั้งครั้งต่อไปจึงแถลงมาเพื่อทราบโดยทั่วกันพรรคร่วมฝ่ายค้าน30 กันยายน 2565"
อนุทิน เคลื่อนไหวแล้ว! โพสต์ต้อนรับประยุทธ์ หลังศาลรัฐธรรมนูญให้อยู่ต่อ|นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข โพสต์ต้อนรับ พลเอก ประยุทธ์ จันทร์โอชา กลับมาเป็นนายกรัฐมนตรี ผ่านเฟซบุ๊กเมื่อวันศุกร์ (30 ก.ย.) หลังศาลรัฐธรรมนูญวินิจฉัยให้ พล.อ.ประยุทธ์ ยังไม่หมดวาระการดำรงตำแหน่งนายกรัฐมนตรี"Welcome back Mr. Prime Minister" นายอนุทิน โพสต์ ซึ่งแปลเป็นไทยว่า ต้อนรับกลับมาครับท่านนายกฯนายอนุทิน แนบรูปภาพมากับโพสต์นี้ด้วย เป็นรูปตนยืนหันหลังให้กล้องและทำท่าทางคล้ายกำลังคุยโทรศัพท์ โดยที่หันหน้าไปทางโทรทัศน์ที่เปิดข่าวคำวินิจฉัยของศาลรัฐธรรมนูญเรื่องวาระการดำรงตำแหน่งของ พล.อ.ประยุทธ์รัฐมนตรีรายนี้ ที่เป็นสมาชิกสภาผู้แทนราษฎร (ส.ส.) แบบบัญชีรายชื่อ และหัวหน้าของพรรคภูมิใจไทย เคยกล่าวออกรายการโทรทัศน์รายการหนึ่งก่อนการเลือกตั้งทั่วไปเมื่อปี 2562 ว่าจะไม่สนับสนุน พล.อ.ประยุทธ์ ให้เป็นนายกรัฐมนตรีต่อมา นายอนุทินกลับพลิกวาจาของตนไปจับมือตั้งรัฐบาลกับพรรคพลังประชารัฐที่สนับสนุน พล.อ.ประยุทธ์ และออกเสียงเลือก พล.อ.ประยุทธ์ เป็นนายกรัฐมนตรี ในการประชุมร่วมระหว่างสภาผู้แทนราษฎรและวุฒิสภา
ปารีณาลั่นแผ่เมตตาให้พ่อแม่ดีกว่าไหม หลังโฟกัสโพสต์จวกกองเชียร์ประยุทธ์|นางสาวปารีณา ไกรคุปต์ อดีตสมาชิกสภาผู้แทนราษฎร (ส.ส.) เขต 3 จ.ราชบุรี โพสต์เฟซบุ๊กวิจารณ์ โฟกัส จีระกุล นักแสดงชื่อดัง ว่าควรแผ่เมตตาให้พ่อแม่ของตัวเองดีกว่าไหม หลังจากนักแสดงรายนี้โพสต์วิจารณ์ พลเอก ประยุทธ์ จันทร์โอชา และกลุ่มผู้สนับสนุนเรื่องนี้เริ่มขึ้นหลังจากศาลรัฐธรรมนูญมีคำวินิจฉัยเมื่อวันศุกร์ (30 ก.ย.) ให้ พล.อ.ประยุทธ์ ดำรงตำแหน่งนายกรัฐมนตรีต่อไปได้ ยังไม่ครบ 8 ปี เพราะให้เริ่มนับตั้งแต่รัฐธรรมนูญ 2560 มีผลบังคับใช้นักแสดงชื่อดังรายนี้ จึงโพสต์ลงแฟนเพจ ในทำนองประชดประชันว่า ขอแสดงความยินดีกับผู้สนับสนุน พล.อ.ประยุทธ์ "ที่มองเผด็จการเป็นประชาธิปไตย" และเชิญชวนให้คนเหล่านี้สวดแผ่เมตตาด้วยกัน"ขอแสดงยินดีกับคนที่มองเผด็จการเป็นประชาธิปไตยด้วยนะคะ เรามารอดูนายกทำประเทศชาติ เจริญรุ่งริ่ง ไปด้วยกันอีกสัก 3 ชาติ เถอะค่าาาาาา!!!มาสวดมนต์แผ่เมตตาไปพร้อมๆกัน เริ่มมม!!!#อยากแป้นแล้นอยู่นานๆก็ต้องมาจากการเลือกตั้งเนาะ #เผด็จการจงพินาศประชาธิปไตยจงเจริญ"เหตุนี้ทำให้อดีต ส.ส. จ.ราชบุรี รายนี้ ที่มักแสดงความเห็นสนับสนุน พล.อ.ประยุทธ์ อยู่แล้ว มาตอบโต้โพสต์ดังกล่าวของโฟกัสผ่านเฟซบุ๊กของตัวเอง โดยแนะนำว่าควรแผ่เมตตาให้พ่อแม่ของตนดีกว่า ทั้งยังกล่าวไปถึงเรื่องงาน และความรักของนักแสดงรายนี้ด้วย"เรื่องการแผ่เมตตา ช่วยกองไว้ตรงนั้น อยากให้ไปแผ่เมตตาให้พ่อให้แม่ตนเองดีกว่าไหม ถ้าไม่ดี ก็แผ่ให้ตัวเองแล้วกัน ให้สวดมนต์เยอะๆ ขอให้มีงานเยอะๆ ขอให้พ่อแม่มีแต่ความสุข ขอให้ได้ผัวดีๆ ขอให้มีผัวรักผัวหลง ขอให้ไม่ต้องเจอคนคบซ้อนอีกนะน้อง สา........ธุ"โพสต์เดียวกันนี้ นางสาวปารีณาเขียนปกป้อง พล.อ.ประยุทธ์ ว่ามาจากการเลือกตั้ง ไม่ใช่เผด็จการอย่างที่นักแสดงชื่อดังกล่าวหา"เมื่อโฟกัสเสียดสีพลเอกประยุทธ พร้อมแผ่เมตตา ไม่พอใจคำวินิจฉัยของศาลรัฐธรรมนูญนั้น ถามว่า น้องเข้าใจคำว่าประชาธิปไตยแค่ไหนก่อนจะมาใช้ หรือมาบัญญัติว่าใครคือประชาธิปไตย ใครคือไม่ใช่ เมื่อเดือน มีนาคม 2563 พลเอกประยุทธได้คืนอำนาจให้ประชาชน และจัดให้มีการเลือกตั้ง ได้ไปใช้สิทธิ์เลือกตั้งไหม สติปัญญาด้วยค่ะ ไม่พล่ามนะคะ อีกเพียง..ไม่กี่เดือนก็จะเลือกตั้งใหม่แล้ว ทนอีกหน่อยได้ไหม ทนแบบ..เหมือนตอนทนเรื่อง ผช เห็นน้องตอนนั้น ช่างทนได้ทนดี" 
คลังเผยลงทะเบียนบัตรคนจนปี65 ผ่านการตรวจแล้ว 12.5 ล้าน|โฆษกกระทรวงการคลัง เผย การลงทะเบียนสวัสดิการแห่งรัฐปี 2565 ผ่านการตรวจสอบแล้ว 12.5ล้าน จาก 14ล้านรายนายพรชัย ฐีระเวช ผู้อำนวยการสำนักงานเศรษฐกิจการคลัง ในฐานะโฆษกกระทรวงการคลัง เปิดเผยว่า การประกาศผล “สถานะการลงทะเบียน” ของโครงการลงทะเบียนเพื่อสวัสดิการแห่งรัฐปี 2565 ข้อมูลผู้ที่ลงทะเบียนในระหว่างวันที่ 5 – 22 กันยายน 2565ในวันที่ 30 กันยายนพบว่า ผู้ที่ลงทะเบียนที่มีสถานะแสดงข้อความว่า”กระทรวงการคลังได้รับข้อมูลการลงทะเบียนของท่านครบถ้วนแล้ว” มีจำนวนทั้งสิ้น 14,003,943 ราย และเมื่อตรวจสอบข้อมูลกับกรมการปกครองแล้ว พบว่า มีผู้ผ่านการตรวจสอบข้อมูลกับกรมการปกครอง จำนวนทั้งสิ้น 12,519,900 รายโดยผู้ลงทะเบียนกลุ่มดังกล่าวเมื่อตรวจสอบสถานะการลงทะเบียนจะพบข้อความว่า “สถานะการลงทะเบียนสมบูรณ์” ซึ่งผู้ลงทะเบียนกลุ่มดังกล่าวไม่ต้องดำเนินการใด ๆ ในช่วงนี้ โดยขอให้รอผลการตรวจสอบคุณสมบัติอีกครั้งซึ่งจะประกาศผลการตรวจสอบคุณสมบัติของผู้ลงทะเบียนในช่วงเดือนมกราคม 2566 และผู้ลงทะเบียนที่มีสถานะแสดงข้อความว่า “สถานะการลงทะเบียนไม่สมบูรณ์” เนื่องจากข้อมูลของผู้ลงทะเบียนไม่ตรงตามฐานข้อมูลของกรมการปกครอง มีจำนวนทั้งสิ้น 1,484,043 รายสำหรับผู้ลงทะเบียนที่มี “สถานะการลงทะเบียนไม่สมบูรณ์” สามารถตรวจสอบความถูกต้องของข้อมูลได้ ณ ที่ว่าการอำเภอ/สำนักงานเขต หากพบว่าข้อมูลไม่ถูกต้องขอให้ดำเนินการปรับปรุงแก้ไขให้ถูกต้อง หรือหากพบว่าข้อมูลที่ลงทะเบียนไม่ตรงกับข้อมูลทะเบียนราษฎร์ เช่น จำนวนบุตรที่อายุต่ำกว่า 18 ปี มีจำนวนมากกว่าข้อมูลบุตรที่ลงทะเบียนไว้ เป็นต้น ให้ติดต่อแก้ไขโดยหากเป็นผู้ที่ลงทะเบียนที่หน่วยงานรับลงทะเบียนจะต้องติดต่อขอแก้ไขข้อมูล ณ หน่วยงานรับลงทะเบียนที่ผู้ลงทะเบียนได้ยื่นแบบฟอร์มลงทะเบียนไว้เท่านั้น และสำหรับผู้ที่ลงทะเบียนด้วยตนเองผ่านเว็บไซต์ สามารถติดต่อขอแก้ไขข้อมูลที่หน่วยงานรับลงทะเบียนใดก็ได้ โดยจะต้องแก้ไขให้แล้วเสร็จภายในวันพฤหัสบดีที่ 3 พฤศจิกายน 2565โฆษกกระทรวงการคลังได้กล่าวเพิ่มเติมว่า สำหรับผู้ลงทะเบียนที่ลงทะเบียนระหว่างวันที่ 23 – 29 กันยายน 2565 และมีสถานะการลงทะเบียนแสดงข้อความว่า “กระทรวงการคลังได้รับข้อมูลการลงทะเบียนของท่านครบถ้วนแล้ว” หรือผู้ลงทะเบียนระหว่างวันที่ 5 – 22 กันยายน 2565 ที่มี “สถานะการลงทะเบียนไม่สมบูรณ์” และได้ดำเนินการแก้ไขข้อมูลแล้วตั้งแต่วันที่ 23 – 29 กันยายน 2565 สามารถตรวจสอบสถานะการลงทะเบียนได้ในวันศุกร์ที่ 7 ตุลาคม2565 เป็นต้นไป ผ่านเว็บไซต์หรือให้หน่วยงานรับลงทะเบียน 
สิ้น ส.ว. สุรชัย ดนัยตั้งตระกูล เสียชีวิตในวัย 68 ปี หลังผ่าตัดเนื้องอกในสมอง|สิ้น "สุรชัย ดนัยตั้งตระกูล" สมาชิกวุฒิสภา เสียชีวิตหลังเข้ารับการผ่าตัดเนื้องอกในสมอง สิริอายุ 68 ปีผู้สื่อข่าวรายงานว่า เมื่อช่วงเช้าที่ผ่านมา นายสุรชัย ดนัยตั้งตระกูล สมาชิกวุฒิสภา ซึ่งเป็นพี่ชายของ นายสุรพร ดนัยตั้งตระกูล ส.ส.บัญชีรายชื่อ พรรคพลังประชารัฐ (พปชร.) ได้ถึงแก่อนิจกรรมอย่างสงบที่บ้านพัก ภายหลังจากเข้ารับการผ่าตัดอาการเนื้องอกในสมอง สิริอายุ 68 ปีโดยมีกำหนดการตั้งสวดพระอภิธรรมศพที่วัดพระศรีมหาธาตุวรมหาวิหาร บางเขน ศาลา 12 และจะมีพิธีรดน้ำศพในเวลา 16.00 น. จากนั้นสวดพระอภิธรรมศพเวลา 17.30 น. กำหนดการสวดพระอภิธรรมศพเป็นเวลา 4 วัน วันที่ 2-5 ต.ค. 2565 เวลา 18.00 น. และในวันที่ 6 ต.ค. 2565 เวลา 13.00 น. จะมีพิธีพระราชทานเพลิงศพสำหรับประวัติของนายสุรชัย เกิดเมื่อวันที่ 24 สิงหาคม 2493 เคยดำรงตำแหน่งเป็นสมาชิกวุฒิสภาจังหวัดร้อยเอ็ด พ.ศ. 2543-2549 โดยมีตำแหน่งเป็นประธานคณะกรรมาธิการการคลัง การธนาคาร และสถาบันการเงิน วุฒิสภา ปัจจุบัน มีตำแหน่งสำคัญในวุฒิสภา ได้แก่ ที่ปรึกษาคณะกรรมาธิการการแรงงาน วุฒิสภา และที่ปรึกษาคณะกรรมาธิการการเศรษฐกิจ การเงิน และการคลัง วุฒิสภาทั้งนี้ การถึงแก่อนิจกรรมของนายสุรชัย ทำให้จำนวนสมาชิกวุฒิสภา คงเหลืออยู่ขณะนี้ 244 คน โดยเป็นการว่างลงหลังพลเรือเอก ชุมนุม อาจวงษ์ ถึงแก่อนิจกรรม และการเกษียณอายุราชการของผู้บัญชาการเหล่าทัพ
“ทิพานัน” ย้ำ "พลังประชารัฐ" กระแสดี “บิ๊กตู่” ไปต่อเพิ่มเชื่อมั่น|“ทิพานัน” ย้ำ พปชร.ยังกระแสดีทุกพื้นที่ ชี้ “บิ๊กตู่” ได้ไปต่อ นำมาซึ่งความเชื่อมั่น ย้อนเด็กก้าวไกล ขอบคุณที่หวังดี แต่ไม่ใช่เรื่องของคนนอก น.ส.ทิพานัน ศิริชนะ รองโฆษกประจำสำนักนายกรัฐมนตรี และโฆษกพรรคพลังประชารัฐ เปิดเผยว่า จากการลงพื้นที่พบปะประชาชน รวมถึงข้อความต่างๆ ผ่านช่องทางโซเชียลมีเดียของตนเองได้ฝากส่งกำลังใจ ไปถึงพล.อ.ประยุทธ์ จันทร์โอชา นายกรัฐมนตรี ให้ปฏิบัติหน้าที่บริหารประเทศให้เดินหน้าต่อไป พร้อมเป็นกำลังใจในการแก้ไขปัญหาต่างๆ ให้ลุล่วงภายหลังจากที่ศาลรัฐธรรมนูญ วินิจฉัย ให้ยังคงมีสถานการณ์ดำรงตำแหน่งนายกรัฐมนตรี โดยชอบธรรม ส่วนกรณีที่ ส.ส.พรรคก้าวไกล ออกมาแสดงความเห็นว่าผลคำวินิจฉัยของศาลรัฐธรรมนูญ อาจส่งผลกระทบต่อคะแนนนิยมของพรรคพลังประชารัฐนั้น ต้องขอบคุณที่ได้แสดงความเห็นและความหวังดี ของบุคคลภายนอกพรรคพลังประชารัฐ ทั้งที่ไม่ใช่กิจของตนเอง เชื่อว่าก่อนหน้าและหลังจากนี้ประชาชนมองเห็น ในสิ่งที่นายกรัฐมนตรีและพรรคพลังประชารัฐ ทุ่มเททำงานมาตลอด มากกว่าที่จะมีใคร มาใช้วาทกรรมชี้นำได้ น.ส.ทิพานัน กล่าวว่า ในทางกลับกันผลคำวินิจฉัยของศาลรัฐธรรมนูญ ต่อ พล.อ.ประยุทธ์ ทำให้นายกฯมีโอกาสทำงานต่อเพื่อประชาชน รวมถึงการวางโครงสร้างพื้นฐานของประเทศต่อไปได้ ก็จะนำมา ซึ่งความเชื่อมั่น เชื่อใจ ในการบริหารงานในภาวะวิกฤตให้เดินหน้าไปสู่การฟื้นฟูประเทศได้แน่นอน“ทั่วประเทศ มี ส.ส. และว่าที่ผู้สมัคร ส.ส. พรรคพลังประชารัฐทุกพื้นที่ โดยการนำของ พล.อ.ประวิตร วงษ์สุวรรณ รองนายกรัฐมนตรีและหัวหน้าพรรคพลังประชารัฐ ที่ผ่านมาทำงานช่วยเหลือ ประชาชนมาตลอดเกือบ 4 ปี ขอยืนยันว่ายังมีกระแสความนิยมอยู่ ทุกที่ ที่มี ส.ส. ของ พปชร. ให้การตอบรับดียังเหนียวแน่น ยังอยากให้พลังประชารัฐดูแลพื้นที่ต่อไป” น.ส.ทิพานัน กล่าว
ซูเปอร์โพล ยก "บิ๊กตู่" อันดับหนึ่ง เหมาะเป็นนายกฯ|ซูเปอร์โพล ยก”บิ๊กตู่”อันดับหนึ่งเหมาะเป็นนายกฯ ขณะ19.2% เชียร์”แพทองธาร”จี้นายกฯแก้ปัญหาเศรษฐกิจ ปากท้องซูเปอร์โพล (SUPER POLL) เผยผลสำรวจความคิดเห็นประชาชนทั่วประเทศ จำนวน 1,159 ตัวอย่างเรื่อง ตัวช่วย กับ เวลาที่เหลืออยู่ระหว่างวันที่ 30 กันยายน – 1 ตุลาคม พ.ศ. 2565 เมื่อถามความคิดเห็นของประชาชนต่อ การตัดสินใจของนายกรัฐมนตรี พล.อ.ประยุทธ์ จันทร์โอชาที่ยอมรับได้ หลังศาลรัฐธรรมนูญตัดสินให้ทำงานต่อ (ตอบได้มากกว่า 1 ข้อ) พบว่า ร้อยละ 35.8 ระบุทำงานต่อไป เร่งแก้ปัญหาเศรษฐกิจ ปากท้องของประชาชน ร้อยละ 28.4 ระบุยุบสภาทันที แต่ร้อยละ 28.0 ระบุยุบสภา หลังประชุม เอเปค ร้อยละ 26.9 ระบุ ลาออกทันที และร้อยละ 25.4 ระบุ ปรับคณะรัฐมนตรีที่น่าสนใจคือ สมการความน่าจะเป็นของโมเดลผู้ที่เหมาะสมกับการเป็น นายกรัฐมนตรี จำแนกตาม ฐานสถานะของแกนนำการเมืองฝ่ายรัฐบาลและฝ่ายค้าน พบว่า อันดับหนึ่งได้แก่ พล.อ.ประยุทธ์ จันทร์โอชา ร้อยละ 22.5 อันดับสองได้แก่ นายอนุทิน ชาญวีรกูล ร้อยละ 12.5 และอันดับสาม ได้แก่ นาย จุรินทร์ ลักษณวิศิษฏ์ ร้อยละ 3.5ในกลุ่มฝ่ายค้าน นางสาวแพทองธาร ชินวัตร ร้อยละ 19.2 นายพิธา ลิ้มเจริญรัตน์ ร้อยละ 11.4 พล.ต.อ.เสรีพิศุทธ์ เตมียเวส ร้อยละ 3.5 นายแพทย์ ชลน่าน ศรีแก้ว ร้อยละ 2.8 ในกลุ่มตัวช่วยผู้ไม่สังกัดฝ่าย พบว่า นายสมคิด จาตุศรีพิทักษ์ ร้อยละ 10.1 คุณหญิงสุดารัตน์ เกยุราพันธุ์ ร้อยละ 10.0 และอื่น ๆ ร้อยละ 4.5 ตามลำดับ
นายกฯ เตรียมบินอุบลฯ 4 ต.ค.นี้ ตรวจสถานการณ์น้ำท่วม|นายกฯ เตรียมบินอุบลฯ 4 ต.ค.นี้ ตรวจสถานการณ์น้ำท่วม ให้กำลังใจประชาชน โดยเลื่อนการประชุม ครม. เป็นวันพุธที่ 5 ต.ค.แทนพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เตรียมพื้นที่ตรวจสถานการณ์น้ำ และเยี่ยมให้กำลังใจ ประชาชนที่ประสบอุทกภัย ในวันอังคารที่ 4 ต.ค.65 ซึ่งจะเลื่อนการประชุม ครม. เป็นวันพุธที่ 5 ต.ค.65ขณะที่ในวันพรุ่งนี้ เวลา 09.30 น. พลเอกประยุทธ์ จะเข้าร่วมการประชุมการบริหารจัดการน้ำ และการดูแลเยียวยา ให้ความช่วยเหลือประชาชนที่ได้รับผลกระทบ ผ่านระบบวิดีโอคอนเฟอเรนซ์กับผู้ว่าราชการจังหวัดทั่วประเทศ แต่ยังไม่ชัดเจนว่า จะคอนเฟอเร้นท์ จากตึกไทย หรือเดินทางไปประชุมที่กระทรวงมหาดไทยส่วนในช่วงบ่าย เอกอัครราชทูตสาธารณรัฐคาซัคสถานประจำประเทศไทย และเอกอัครราชทูตเครือรัฐออสเตรเลียประจำประเทศไทย เข้าเยี่ยมคารวะนายกรัฐมนตรี ในโอกาสเข้ารับหน้าที่ ที่ตึกไทยคู่ฟ้า
ทาสแมวถูกใจสิ่งนี้ แห่กดไลก์ แมว "นวล" พรีเซนเตอร์โปรโมตงานเอเปค 2022|ทาสแมวแห่กดไลก์ อินสตาแกรมกระทรวงการต่างประเทศ โพสต์ภาพ “นวล” เหมียวเพศเมีย ในฐานะพรีเซนเตอร์โปรโมตเอเปค 2022กลายเป็นโพสต์บนอินสตาแกรม @mfa_thailand ของกระทรวงการต่างประเทศ ที่มียอดกดไลก์และคอมเมนต์เยอะเป็นพิเศษ หลังจากมีการโพสต์ภาพ "นวล" แมวเหมียวเพศเมีย ในฐานะพรีเซนเตอร์เพื่อประชาสัมพันธ์ในโอกาสที่ไทยเป็นเจ้าภาพจัดการประชุมในกรอบความร่วมมือเศรษฐกิจเอเชีย-แปซิฟิก หรือ เอเปค 2022โดยอินสตาแกรม @mfa_thailand ได้โพสต์ข้อความ ระบุว่า "ภารกิจของนวลสัปดาห์นี้ คือการแถลงข่าวการจัดการประชุม APEC 2022 Thailand ซึ่งไทยเป็นเจ้าภาพในปีนี้ นวลขอเชิญพี่ๆ ทุกคนมาร่วม "เปิดกว้าง สร้างสัมพันธ์ เชื่อมโยงกันสู่สมดุล"การเป็นเจ้าภาพ APEC ในปีนี้จะเป็นโอกาสสำคัญที่ไทยจะมีบทบาทที่สร้างสรรค์ในการร่วมกำหนดนโยบายและทิศทางความร่วมมือทางเศรษฐกิจในภูมิภาคระหว่างประเทศ แลกเปลี่ยนความรู้และประสบการณ์กับประเทศในเขตเศรษฐกิจเอเปคเพื่อนำมาปฏิรูปและยกระดับมาตรฐานทางเศรษฐกิจของไทยให้ทันสมัย เป็นสากล รวมถึงเสริมสร้างศักยภาพในมิติต่างๆให้แก่ภาครัฐและเอกชนนอกจากนี้ ยังเป็นการแสดงความพร้อมของไทยในการต้อนรับนักลงทุนและนักท่องเที่ยวในยุคหลังการระบาดของ COVID-19การประชุมเอเปคมีประโยชน์มากมายขนาดนี้ นวลจึงอยากเชิญชวนพี่ๆ ทุกท่านมาเป็นเจ้าบ้านที่ดีและสนับสนุนให้การประชุมเอเปคในปีนี้สำเร็จลุล่วงไปด้วยดีกันนะค้า"ทั้งนี้ โพสต์ดังกล่าวถูกใจทาสแมวไปเต็มๆ ยอดไลก์ของโพสต์พุ่งเกือบ 1,000 ไลก์ มากเป็นอันดับต้นๆ โดยชาวเน็ตต่างเข้ามาคอมเมนต์รวมถึงให้กำลังใจแมวนวลมากมาย อาทิ งื้ออออ… นวลน่ารักมากค่ะ, รองนวลฯ สู้ๆ และ น่ารักมากเลยลูกสำหรับการประชุมเอเปคระดับผู้นำจะจัดขึ้นระหว่างวันที่ 14-19 พ.ย. ที่จะถึงนี้ โดยผู้นำทั้ง 21 เขตเศรษฐกิจ จะเข้าร่วมการประชุมที่ศูนย์ประชุมแห่งชาติสิริกิติ์ ซึ่งจะมีนายสี จิ้นผิง ประธานาธิบดีจีน และ นายวลาดิมีร์ ปูติน ประธานาธิบดีรัสเซีย ส่วนนายโจ ไบเดน ผู้นำสหรัฐ ซึ่งมีกำหนดเป็นเจ้าภาพเอเปคต่อจากไทยในปี 2023 แจ้งว่าไม่สามารถร่วมงานได้ เนื่องจากติดภารกิจ และได้ส่งนางกมลา แฮร์ริส รองประธานาธิบดีมาร่วมแทนสำหรับวาระเอเปคที่ไทยผลักดันแบ่งเป็น 3 ข้อหลัก ได้แก่งานแถลงข่าวผลการประชุมระดับเจ้าหน้าที่อาวุโสเอเปคที่ จ.เชียงใหม่ เมื่อปลาย ส.ค.ที่ผ่านมาเอเปค มีสมาชิกจำนวน 21 เขตเศรษฐกิจ ประกอบด้วยมหาอำนาจทางเศรษฐกิจของโลก เช่น สหรัฐอเมริกา จีน ญี่ปุ่น แคนาดา เกาหลีใต้ ออสเตรเลีย และรัสเซีย รวมถึงชาติที่มีขนาดเศรษฐกิจแตกต่างกัน อาทิ ปาปัวนิวกินี โดยไทยเป็นหนึ่งใน 12 เขตเศรษฐกิจผู้ร่วมก่อตั้งเอเปค มีประชากรรวมกว่า 2,900 ล้านคน หรือ ประมาณ 1 ใน 3 ของโลก มีผลิตภัณฑ์มวลรวมหรือจีดีพีรวมกันราว 1,700 ล้านล้านบาท คิดเป็นสัดส่วนเกินครึ่งของจีดีพีโลกและมีมูลค่าการค้ารวมกันเกือบครึ่งหนึ่งของการค้าโลก
ส่องทะเบียนรถ "บิ้กป้อม" ลุยชัยนาท แฟนคลับมาเพียบ! อยากให้เป็นนายกฯ คนต่อไป|บิ้กป้อม ลงพื้นที่ตรวจสถานการณ์น้ำ จ.ชัยนาท แฟนคลับแห่ให้กำลังใจ คอหวยไม่พลาดส่องทะเบียนรถ ลุ้นหวยงวดนี้ 16/10/65ผู้สื่อข่าวรายงานว่า วันนี้ (3 ต.ค.) เมื่อเวลา 12.00 น. พล.อ.ประวิตร วงษ์สุวรรณ รองนายกรัฐมนตรี ในฐานะผู้อำนวยการกองอำนวยการน้ำแห่งชาติ (กอนช.) ลงพื้นที่ตรวจสถานการณ์น้ำจ.ชัยนาท และ จ.พระนครศรีอยุธยาโดยจุดแรกเดินทางไปที่สำนักงานชลประทานที่ 12 จ.ชัยนาท มีนายอนุชา นาคาศัย รมต.ประจำสำนักนายกรัฐมนตรี นายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม นายสันติ พร้อมพัฒน์ รมช.คลัง พล.อ.ชัยชาญ ช้างมงคล รมช.กลาโหม ร่วมคณะ นายอนุสรณ์ นาคาศัย นายก อบจ.ชัยนาทรวมถึงบรรดาแฟนคลับที่มารอลุงป้อมตั้งแต่ช่วงเช้า พร้อมชูป้ายให้กำลังใจ รอกอด รอหอม มอบผ้าขาวม้า กันอย่างเนืองแน่น บางคนถึงกับอยากให้เป็นนายกฯ คนถัดไปพล.อ.ประวิตร ประชุมกับหน่วยงานที่เกี่ยวข้อง โดยระบุว่า จากอิทธิพลพายุโนรู ทำให้ฝนตกหนักมากและเกิดน้ำหลากน้ำท่วมขัง ส่งผลกระทบเป็นวงกว้างในหลายพื้นที่ของประเทศ รัฐบาลได้ติดตามสถานการณ์น้ำอย่างใกล้ชิด พร้อมวางแผนป้องกันและรับมือล่วงหน้าโดยการจัดตั้งศูนย์บริหารจัดการน้ำส่วนหน้าในพื้นที่เสี่ยงอุทกภัย จำนวน 2 ศูนย์ ได้แก่ ภาคตะวันออกเฉียงเหนือ จ.อุบลราชธานี และภาคกลาง จ.ชัยนาท โดยในวันนี้ได้ลงพื้นที่ติดตามการทำงานของศูนย์ฯ ที่ จ.ชัยนาท เพื่อรับทราบผลการดำเนินงานและปัญหาอุปสรรคในการทำงานของศูนย์ฯทั้งนี้ รัฐบาลมีความเป็นห่วงประชาชนที่ได้รับผลกระทบ จึงได้สั่งการให้หน่วยงานที่เกี่ยวข้องเร่งดำเนินการแก้ไขปัญหาน้ำท่วม เพื่อให้สถานการณ์กลับเข้าสู่สภาวะปกติโดยเร็ว และขอให้ทุกหน่วยงานสนับสนุนการทำงานของศูนย์บริหารจัดการน้ำส่วนหน้าในพื้นที่เสี่ยงอุทกภัย เพื่อให้เกิดการบูรณาการในการทำงานอย่างเป็นเอกภาพ เร่งแก้ไขปัญหาและลดผลกระทบได้อย่างมีประสิทธิภาพนอกจากนี้ ได้สั่งการให้จังหวัด กรมชลประทาน กรมป้องกันและบรรเทาสาธารณภัย และหน่วยงานที่เกี่ยวข้อง เร่งระบายน้ำออกจากพื้นที่ เพื่อบรรเทาความเดือดร้อนและช่วยเหลือประชาชนที่ได้รับผลกระทบโดยเร็ว รวมถึงให้ทางจังหวัด บูรณาการร่วมกับกระทรวงเกษตรและสหกรณ์ กระทรวงการคลัง พิจารณามาตรการช่วยเหลือประชาชนที่ได้รับผลกระทบรวมถึงให้วางแผนเก็บน้ำไว้ใช้ในฤดูแล้งหน้าด้วย โดยให้ สทนช.ประสานงานกับกระทรวงเกษตรฯ พิจารณาแผนการปลูกพืชในพื้นที่ลุ่มต่ำที่ใช้เป็นพื้นที่รับน้ำหลาก เพื่อป้องกันความเสียหายต่อผลผลิตทางการเกษตร และเตรียมแผนการส่งน้ำเข้าทุ่ง เพื่อช่วยบรรเทาอุทกภัยในพื้นที่ จากนั้น พล.อ.ประวิตร ได้เดินทางไปดูระดับน้ำที่สันเขื่อนเจ้าพระยา อ.สรรพยา จ.ชัยนาท ก่อนเดินทางไปปฏิบัติหน้าที่ต่อที่ จ.อ่างทอง และ จ.พระนครศรีอยุธยา ต่อไปทั้งนี้ คอหวยไม่พลาดที่จะไปจับต้องทะเบียนรถที่บิ้กป้อมใช้ลงพื้นที่ในครั้งนี้ ทะเบียน 1นก1268 เพื่อนำไปเสี่ยงโชคหวังรวยกับ หวยงวด 16 ต.ค. ที่จะถึงนี้
ประยุทธ์ แนะใช้วิทยุทรานซิสเตอร์เตือนน้ำท่วม หากระบบสื่อสารล่ม|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวเมื่อวันจันทร์ (3 ต.ค.) ระหว่างประชุมกับผู้ว่าราชการจังหวัดทั่วประเทศ ผ่านวิดีโอคอลล์ แนะนำให้ใช้วิทยุทรานซิสเตอร์แจ้งเตือนประชาชนเกี่ยวกับสถานการณ์น้ำท่วม หากระบบการสื่อสารอื่นๆ ล่มนายกรัฐมนตรี เผยว่า การสื่อสารด้วยวิธีนี้มีการนำมาใช้แล้วเมื่อปี 2554 เมื่อมีการตัดกระแสไฟฟ้าในพื้นที่น้ำท่วมนอกจากนี้ พล.อ.ประยุทธ์ ยังกล่าวกับบรรดาผู้ว่าราชการจังหวัดว่า ต้องการให้มีการร่วมกันทำงานอย่างเต็มที่ทั้งภายในจังหวัดและข้ามจังหวัด ทั้งยังย้ำเรื่องการบริหารจัดการระดับน้ำในเขื่อนและอ่างเก็บน้ำด้วยคำกล่าวนี้เกิดขึ้นในช่วงที่หลายจังหวัดเกิดน้ำท่วม อย่างเช่น จ.อุบลราชธานี จ.เชียงใหม่ จ.พระนครศรีอยุธยา และ จ.ปทุมธานีด้านผู้ใช้อินเทอร์เน็ตหลายรายแสดงความเห็นสอดคล้องว่า การแจ้งเตือนน้ำท่วมหรือแจ้งขอความช่วยเหลือผ่านวิทยุอาจเป็นวิธีที่มีประสิทธิภาพก็ได้ ขณะเดียวกันอีกหลายความเห็นไม่ซื้อแนวคิดดังกล่าว และวิจารณ์ว่ายุคนี้ไม่ใช่ทุกคนที่มีวิทยุใช้ แต่ควรแจ้งเตือนภัยผ่านข้อความสั้น (เอสเอ็มเอส) มากกว่า เพราะคนจำนวนมากมีโทรศัพท์มือถือ
ส่องด่วนก่อนหมดแผง! ทะเบียนรถ "ลุงตู่" ตรวจน้ำท่วมอุบลฯ ลุ้นหวยงวดนี้ 16/10/65|มาแล้ว! ทะเบียนรถ "บิ๊กตู่" ตรวจน้ำท่วมอุบลราชธานี คอหวยแห่ส่องเลข ลุ้นงวดนี้ 16/10/65 ก่อนจะหาซื้อไม่ได้ผู้สื่อขาวรายงานว่า วันนี้ (4 ต.ค.) เมื่อเวลา 13.30 น. พล.อ.ประยุทธ์ จันทร์โอชา นายกรัฐมนตรีและ รมว.กลาโหม พร้อมคณะ เดินทางถึงกองบิน 21 อ.เมือง จ.อุบลราชธานี เพื่อตรวจสถานการณ์น้ำท่วมจังหวัดอุบลราชธานีโดยมีนายชลธี ยังตรง ผู้ว่าราชการจังหวัดอุบลราชธานี ร่วมให้การต้อนรับและบรรยายสรุปสถานการณ์น้ำในภาพรวมของจังหวัด ร่วมกับส่วนราชการที่เกี่ยวข้องซึ่งหลังจากฟังบรรยายสรุปเรียบร้อยแล้ว พล.อ.ประยุทธ์ ได้เดินทางลงพื้นที่ ด้วยรถของกรมป้องกันและบรรเทาสาธารณภัย (ปภ.) สีส้ม ทะเบียน 53 -7093 กรุงเทพมหานคร เพื่อตรวจสถานการณ์น้ำท่วมในพื้นที่ อ.วารินชำราบทั้งนี้ คอหวยไม่พลาดที่จะรีบส่องทะเบียนรถที่นายกฯ ขึ้น เพื่อหวังนำตัวเลขไปเสี่ยงโชค ลุ้นตรวจหวยงวดวันที่ 16 ต.ค. 65 ที่จะถึงนี้
"ชัยวุฒิ" ปัดตอบ ส.ส.พลังประชารัฐ ไปวันเกิด "เนวิน" ส่อทิ้งพรรคเข้าภูมิใจไทย|"ชัยวุฒิ" ปัดตอบ ส.ส.พลังประชารัฐ ไปวันเกิด "เนวิน" ส่อทิ้งพรรคเข้าภูมิใจไทย ต้องให้เจ้าตัวตอบเอง ชี้เป็นสิทธิ์ของแต่ละคนนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม และรองหัวหน้าพรรคพลังประชารัฐ เปิดเผยกับสำนักข่าว ไอ.เอ็น.เอ็น. ถึงกรณี 29 ส.ส.จากหลายพรรค รวมทั้งส.ส.พรรคพลังประชารัฐ ไปร่วมงานวันเกิด นายเนวิน ชิดชอบ และมีการตีความว่าอาจย้ายเข้าร่วมพรรคภูมิใจไทย ว่าส่วนตัวไม่ทราบว่าเรื่องดังกล่าวนั้นจริงหรือไม่ จะต้องสอบถามกับผู้ที่มีรายชื่อโดยตรงว่าตัดสินใจอย่างไรทั้งนี้ นายชัยวุฒิ กล่าวต่อว่า หาก ส.ส.พรรคพลังประชารัฐ จะย้ายเข้าร่วมพรรคภูมิใจไทยจริง ก็เป็นสิทธิ์ของตัว ส.ส.
“สันติ” มั่นใจประชาชนเลือก พปชร. ไม่หวั่นกระแสแลนด์สไลด์ "เพื่อไทย"|นายสันติ พร้อมพัฒน์ รัฐมนตรีช่วยว่าการกระทรวงการคลัง ในเลขาธิการพรรคพลังประชารัฐ ย้ำว่า ผลงานต่างๆ ตลอด 4 ปี ที่พรรคดูแลประชาชน ให้อยู่ดี กินดีเป็นที่ประจักษ์ วันนี้ มีว่าที่ผู้สมัคร ที่มีอุดมการณ์ ที่ประชาชนในพื้นที่มีความคุ้นเคยกันเป็นอย่างดี และ ที่ผ่านมาก็มีเปิดตัวผู้สมัครมาอย่างต่อเนื่อง และจะมีเพิ่มขึ้นเรื่อยๆสำหรับผลการสำรวจความคิดเห็นของประชาชน ความนิยมของพรรคพลังประชารัฐลงตกไปมาก นายสันติ มองว่า ผลสำรวจของบางสำนัก ก็ไม่ได้ตรงกับความจริงเสมอไปจากการลงพื้นที่ ร่วมกับ พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคก็ได้รับการตอบรับเป็นอย่างดี ด้วยความเป็นพรรครัฐบาล จึงมุ่งมั่น ทำงานเพื่อประชาชน โดยเฉพาะประชาชนฐานราก ให้เครดิตพรรคพลังประชารัฐที่ช่วยเหลือประชาชนเป็นอย่างดีโดยเฉพาะพื้นที่ภาคเหนือ พรรคมีโครงการดูแล แก้ไขปัญหาให้ประชาชนไว้จำนวนมาก ทั้งเรื่องน้ำ สร้างงาน สร้างอาชีพ ประชาชนพอใจ เชื่อมั่นว่า ประชาชนจะตอบรับเป็นอย่างดีส่วนกรณีที่ ส.ส. ไปร่วมงานวันเกิดนายเนวิน ชิดชอบ นั้น ส.ส. หลายคน รู้จัก ช่วยเหลือกันมา เมื่อมีวันว่าง ก็ไปร่วมงานเป็นปกติ แต่มั่นใจได้ว่า ไม่มี ส.ส. ถูกซื้อตัวไปแน่นอนเพราะ ส.ส. พรรคพลังประชารัฐต่อสู้มาด้วยกัน มีความสามัคคี รักใคร่ และมีจุดมุ่งหมายเดียวกัน ที่จะดูแลประชาชน ส่วนตัวมั่นใจ ในตัว ส.ส. ของพรรค ไม่ต้องเตือนกัน ทุกคนมีวุฒิภาวะขณะกระแสแลนด์สไลด์ ของพรรคเพื่อไทย เป็นเพียงแค่คำเปรียบเปรย ประชาชนจะเป็นคนตัดสินใจ โดยจะพิจารณา จากผลงาน และความซื่อสัตย์ สุจริต ของตัวบุคคลมากกว่า 
นักศึกษาจัดรำลึก 46 ปี #สังหารหมู่ธรรมศาสตร์ ฝ่ายค้านวางพวงหรีดอาลัย|เมื่อวันพฤหัสบดี (6 ต.ค.) ที่อนุสรณ์สถาน 6 ตุลาคม 19 มหาวิทยาลัยธรรมศาสตร์ ท่าพระจันทร์ ตั้งแต่ช่วงเช้าที่ผ่านมาได้มีการทำบุญอุทิศส่วนกุศล และวางพวงมาลารำลึกการจากไปของผู้วายชนม์ทั้ง 45 ชีวิต จากเหตุการณ์ 6 ตุลาคม 2519 ซึ่งบรรยากาศงานวันนี้ เต็มไปด้วยผู้คนหลากหลายสาขาอาชีพ ทั้ง เยาวชนนิสิตนักศึกษา ประชาชนและนักการเมือง รวมถึงผู้ร่วมเหตุการณ์คนเดือนตุลาฯ สังเกตได้ว่า นักการเมือง และพรรคการเมืองที่มาร่วมวางพวงมาลาคำลึกถึงเหตุการณ์ 6 ตุลา ส่วนใหญ่จะเป็นแกนนำพรรคร่วมฝ่ายค้าน อาทิ นายแพทย์ชลนาถ ศรีแก้ว, นายจาตุรงค์ฉายแสง , นายณัฐวุฒิ ใสยเกื้อ , นายแพทย์ทศพล เสรีรักษ์ , นายแพทย์พรหมินทร์ เลิศสุริย์เดช จากพรรคเพื่อไทย นายพิธา เจริญรัตน์, นางสาวพรรณิการ์ วานิช, นางอมรัตน์ โชคปมิตต์กุล แกนนำพรรคก้าวไกลและคณะก้าวหน้า, นาวาอากาศตรี ศิธา ทิวารี พรรคไทยสร้างไทย, และสมหมาย บุญเฮง ตัวแทนจากพรรคเสรีรวมไทย, นายมงคลกิตติ์ สุขสินธารานนท์ พรรคไทยศรีวิไลย์ และตัวพรรคชาติไทยพัฒนากล้าหลังจากพิธีวางพวงมาลาแล้วได้มีปาฐกถา รำลึกเหตุการณ์ 6 ตุลา 2519 ในหัวข้อ "ฆ่าอย่างไรก็ไม่ตาย" โดย รองศาสตราจารย์ ดร.อนุสรณ์ อุณโณ อาจารย์ประจำคณะสังคมวิทยาและมานุษยวิทยา มหาวิทยาลัยธรรมศาสตร์ ใจความสำคัญของปาฐกถาในครั้งนี้ คือ การพูถึงเรื่องของการต่อสู้ การชุมนุมทางการเมืองของกลุ่มเยาวชนนิสิตนักศึกษาตลอดหลายปีที่ผ่านมา ที่มีความมุ่งมั่นในการเปลี่ยนแปลง ผ่านข้อเนียกร้องหลัก 3 ข้อ ซึ่งมีข้อเรียกร้องให้พลเอกประยุทธ์ จันทร์โอชา นายกรัฐมนตรีลาออก และการจัดทำรัฐธรรมนูญฉบับใหม่ รวมอยู่ด้วย ซึ่งแม้ว่าจะบางกลุ่มจะสลายตัวไปหรือถอยร่นลงไปบ้าง แต่ก็ยังมีการเคลื่อนไหวอยู่อย่างต่อเนื่อง ผ่านกิจกรรมต่างๆ และ โซเชียลมีเดีย จนกว่าจะบรรลุเป้าหมาย และไม่ว่าจะมีการใช้กำลัง ใช้ความรุนแรงในการสลายการชุมนุมอย่างไร แต่กลุ่มเยาวชน รวมทั้งประชาขนที่เข้าร่วมก็ยังคงต่อสู้ต่อไป ไม่ยอม และไม่มีวันตาย ตามแนวคิด "การเปลี่ยนแปลงขนาดใหญ่ในโลกนี้เริ่มด้วยการเปลี่ยนแปลงวัฒนธรรม"เหตุการณ์ 6 ตุลาคม 2519 เป็นการปราบปรามและประชาทัณฑ์ นิสิตนักศึกษาและประชาชน ที่เข้ามาชุมนุมต่อต้านเผด็จการ ในรั้วมหาวิทยาลัยธรรมศาสตร์ ท่าพระจันทร์ โดยกองกำลังกึ่งทหาร ตำรวจตระเวนชายแดน และประชาชนผู้เห็นต่างกับผู้ชุมนุม ภายใต้ชื่อแนวร่วมกลุ่มนวพล-กระทิงแดง ส่งผลให้มีผู้เสียชีวิตทั้งสิ้น 45 ราย บาดเจ็บและถูกจับกุมเป็นจำนวนมาก ขณะที่ ผู้ก่อเหตุซึ่งมีหลายภาคส่วนไม่ได้ถูกดำเนินคดีแต่อย่างไรเหตุการณ์ครั้งนั้นทำให้หลายคนตัดสินใจเข้าป่า ร่วมกับพรรคคอมมิวนิสต์แห่งประเทศไทยในเวลาต่อมา และเหตุการณ์การต่อสู้ดังกล่าวก็ถูกเล่าขาน บันทึกในหน้าประวัติศาสตร์ และเป็นแรงบันดาลใจให้คนรุ่นใหม่ๆ ที่ยึดมั่นในอุดมการณ์ประชาธิปไตย ให้ลุกขึ้นมาต่อสู้เรียกร้องประชาธิปไตยในอีกหลายๆ ครั้งต่อมา
"อนุทิน" ลั่น พร้อมเป็นนายกฯ ชี้เลือกตั้งรอบหน้า ภท.จะกวาด 120 เก้าอี้ ไม่ได้ล้อเล่น|เมื่อวันที่ 6 ต.ค.2565 นายอนุทิน ชาญวีรกูล รองนายกรัฐมนตรี และรมว.สาธารณสุข ในฐานะหัวหน้าพรรคภูมิใจไทย (ภท.) ให้สัมภาษณ์ถึงความคาดหวังของพรรคในการเลือกตั้งรอบหน้าที่จะต้องได้ส.ส.อย่างน้อย 120 เสียง ตามที่นายเนวิน ชิดชอบ อวยพร โดยนายเนวินพูดว่า "ในฐานะที่นายอนุทิน ยกให้เป็นครูใหญ่ของพรรคภูมิใจไทย ก็หวังว่าจะได้เห็นศิษย์สักคนเป็นนายกรัฐมนตรี" ในงานวันเกิด เมื่อ 4 ตุลาคม ที่ผ่านมานายอนุทินบอกว่า ถือเป็นพรจากผู้ใหญ่ เป็นเป้าหมายของพรรค ท่านพูดก็แปลว่าพรรคภูมิใจไทยมีศักยภาพที่จะทำได้ เรื่องแบบนี้เราไม่ล้อเล่น มันต้องพยายามเต็มที่ จะผ่อนเครื่องไม่ได้ ส่วนจะได้มาจากไหน ก็ต้องมาจากการทำงานหนักของพรรคภูมิใจไทย ส.ส.ของพรรค และสมาชิกพรรคทุกคน ต้องลงพื้นที่เข้าชาร์จปัญหา การทำนโยบาย อย่าไปมองว่าต้องทำเฉพาะที่หาเสียงไว้ แต่อะไรที่เป็นประโยชน์ก็ต้องทำด้วยนายอนุทินยังยกตัวอย่าง เรื่องฟอกไตฟรี เรื่องนี้ไม่เคยเป็นนโยบายของพรรค แต่ด้วยความที่ตนเป็น รมว.สาธารณสุข พบว่าผู้ป่วยฟอกไต จ่ายครั้งละ 1.5 พันบาท อาทิตย์หนึ่งฟอก 2 ครั้ง จ่าย 3 พันบาท ไหนจะค่าเดินทางอีก ภาระของประชาชนก็ต้องหาทางช่วย ประเทศไทยมีนโยบาย 30 บาทรักษาทุกโรค ต้องทำให้ได้แบบนั้นจริงๆ มีความสามารถจะช่วยได้ก็ต้องหาทาง ซึ่งตอนนี้ทำสำเร็จแล้วเมื่อถามว่า การมาเป็นนายกรัฐมนตรีคือตำแหน่งที่เป็นทุกขลาภ นายอนุทิน กล่าวว่า มาทำงานการเมืองมีเรื่องให้เจ็บตัวอยู่แล้ว ส่วนตัวมีความพร้อมแล้ว ทั้งการศึกษา และประสบการณ์ ก็อยากนำมาช่วยบ้านเมือง แน่นอนว่าเข้ามาตรงนี้มีเสียงวิพากษ์วิจารณ์ แต่เข้าใจได้ เพราะงานของเราเกี่ยวพันกับคนทั้งประเทศ เสียงสะท้อนเข้ามาจึงมากมายหลากหลาย สิ่งที่เป็นประโยชน์ ตนพร้อมรับฟังและปรับใช้ เพื่อพัฒนาการทำงานให้ดีขึ้นเมื่อถามว่า มีส.ส.เตรียมย้ายเข้าพรรคภูมิใจไทยจำนวนมาก อาจสร้างความไม่พอใจให้กับพรรคการเมืองอื่น นายอนุทิน กล่าวว่า การย้ายพรรคเป็นเรื่องปกติ เพราะตนก็เคยย้ายพรรค ก่อนจะมาอยู่พรรคไทยรักไทย ก็อยู่พรรคชาติพัฒนามาก่อน แล้วก็ย้ายจากไทยรักไทยมาอยู่ภูมิใจไทย เรื่องนี้มันธรรมดามาก อยู่ที่ว่าย้ายมาแล้วทำงานได้หรือเปล่า ซึ่งตนอยู่ตรงนี้ ตนทำงานได้เต็มที่
พลังประชารัฐ เปิดตัว 6 ผู้สมัคร ส.ส. เหนือ ส่งลูกชายบุญทรงลุยเชียงใหม่|พรรคพลังประชารัฐ เปืตตัวว่าที่ผู้สมัครสมาชิกสภาผู้แทนราษฎร 6 คน ที่จะส่งลงแข่งขันในสนามภาคเหนือ เมื่อวันพฤหัสบดี (6 ต.ค.) ว่าที่ผู้สมัคร 6 คนดังกล่าว จะลงแข่งขันใน 3 จังหวัด ดังนี้นายสันติ พร้อมพัฒน์ เลขาธิการพรรคพลังประชารัฐ และรัฐมนตรีช่วยว่าการกระทรวงการคลัง กล่าวว่า ที่ผ่านมา 6 คนนี้ดูแลทุกข์สุขของประชาชนมาโดยตลอด พรรคจึงเล็งเห็นว่าจะเป็นที่พึ่งพึงให้ประชาชนในพื้นที่ได้แน่นอนเมื่อปี 2562 พรรคพลังประชารัฐได้ที่นั่งจากภาคเหนือตอนบน 9 จังหวัดได้ 3 ที่นั่งจากหมด 33 ที่นั่ง คือ จ.แม่ฮ่องสอน 1 ที่นั่ง และ จ.พะเยา 2 ที่นั่งอย่างไรก็ตาม ทั้ง 3 คนนี้ นายธรรมนัส พรหมเผ่า เขต 1 จ.พะเยา, นายจีรเดช ศรีวิราช เขต 3 จ.พะเยา และนายปัญญา จีนาคำ เขต 1 จ.แม่ฮ่องสอน ย้ายไปสังกัดพรรคเศรษฐกิจไทยแล้ว
“ประวิตร” เสียใจเหตุกราดยิงหนองบัวลำภู ย้อนถามสื่อ "ทำยังไงล่ะฮะ ก็คนมันติดยา"|“ประวิตร” เสียใจเหตุกราดยิงหนองบัวลำภู ผู้ก่อเหตุเป็นตำรวจ ย้อนถามสื่อ "ทำยังไงล่ะฮะ ก็คนมันติดยา" (6 ต.ค.65) พล.อ.ประวิตร วงษ์สุวรรณ รองนายกรัฐมนตรี กล่าวแสดงความเสียใจต่อครอบครัวของผู้เสียชีวิตทั้งหมดจากเหตุการณ์กราดยิงที่จังหวัดหนองบัวลำภู ทั้งนี้ผู้ก่อเหตุได้เสียชีวิตไปแล้ว รวมถึงภรรยาและบุตรด้วย ไม่เคยคิดว่าเหตุการณ์นี้จะเกิดขึ้น ซึ่งมีสาเหตุมาจากยาเสพติด และรัฐบาลพยายามช่วยเหลือประชาชนที่ติดยาเสพติดทั้งหมดทั้งนี้แม้รัฐบาลจะพยายามแก้ไขปัญหายาเสพติด แต่ก็ยังมีโศกนาฏกรรมนี้เกิดขึ้น ซึ่งรัฐบาลก็เปิดช่องทางให้ประชาชนร่วมโทร. หมายเลข 1699 ,169, 191 ,1567 มีตั้งเยอะ ก่อนที่จะย้อนถามสื่อมวลชนว่าจำได้คุณจำได้ไหมขณะที่กรณีคนร้ายปลิดชีพตัวเองและเสียชีวิตก่อนเป็นเรื่องดีหรือไม่ เพราะทำให้ไม่เกิดเหยื่อเสียชีวิตจากเหตุการณ์ดังกล่าวเพิ่มเติม พล.อ.ประวิตร กล่าวว่า ไม่ได้โชคดีหรอกคนเสียชีวิต พร้อมกับถามสื่อว่าได้ดูรูปแล้วหรือยังส่วนกรณีที่ผู้ก่อเหตุนั้นเป็นอดีตตำรวจนั้น พล.อ.ประวิตร กล่าวว่า "ก็ทำยังไงล่ะฮะ ก็คนมันติดยา"
ชัชชาติ เสียใจเหตุกราดยิง จ่อหารือป้องกันศูนย์เด็กเล็กใน กทม. หวั่นพฤติกรรมเลียนแบบ|ชัชชาติ เสียใจเหตุกราดยิง ไม่คิดว่าเรื่องแบบนี้จะเกิดในประเทศไทย จ่อหารือป้องกันศูนย์เด็กเล็กใน กทม. หวั่นพฤติกรรมเลียนแบบนายชัชชาติ สิทธิพันธุ์ ผู้ว่าราชการกรุงเทพมหานคร (กทม.) ไลฟ์ผ่านเฟซบุ๊กหลังลงพื้นที่รอยต่อ กรุงเทพฯ-นนทบุรี เพื่อหาแนวทางแก้ไขปัญหาน้ำท่วม หลังมีการประชุมร่วมกับ ผู้ว่าราชการ จ.นนทบุรี กรมทางหลวง และ นายกเทศมนตรีปากเกร็ด ซึ่งก่อนจะพาไปเยี่ยมชมสถานที่ ผู้ว่าฯ กทม. ได้กล่าวแสดงความเสียใจกับเหตุการณ์ กราดยิงศูนย์เด็กเล็กที่ จ.หนองบัวลำภูโดยระบุว่า ขอแสดงความเสียใจกับครอบครัวผู้บาดเจ็บและเสียชีวิต เป็นเหตุการณ์ที่ไม่น่าเกิดขึ้น ไม่น่าเชื่อว่าจะเกิดเหตุการณ์แบบนี้ในประเทศไทย คงต้องหารือกันเพราะว่าพอมันเกิดเหตุอย่างนี้ขึ้นครั้งนึงแล้ว คงต้องมีมาตรการว่าจะเตรียมตัวดูแลยังไง อาจจะมีพฤติกรรมเลียนแบบอะไรได้ ก็คงต้องดูโดยเฉพาะเรื่องศูนย์เด็กเล็กด้วย ถ้าโรงเรียนใหญ่อย่างน้อยก็ยังมีเทศกิจไปดูแล แต่ศูนย์เด็กเล็กคนอาสาเค้าก็เป็นครูผู้หญิง อาจจะไม่มีกำลังไปต่อสู้กับผู้ก่อเหตุได้ ซึ่งหลังจบไลฟ์ ผู้ว่าฯ กทม. ได้โพสต์ข้อความว่า "การสูญเสียลูกคือโศกนาฎกรรมที่รุนแรงที่สุดของพ่อแม่ ผมขอแสดงความเสียใจกับครอบครัวผู้สูญเสียและผู้ได้รับบาดเจ็บทุกคน และขอเป็นกำลังใจให้พวกเราทุกคนผ่านพ้นช่วงเวลาที่หดหู่โหดร้ายนี้ไปได้ครับ #กราดยิงหนองบัวลําภู"
ทักษิณ โพสต์เสียใจกราดยิงหนองบัวลำภู จี้รัฐบาลปราบยาเสพติด|นายทักษิณ ชินวัตร อดีตนายกรัฐมนตรี โพสต์ทวิตเตอร์เมื่อวันพฤหัสบดี (6 ต.ค.) แสดงความเสียใจต่อเหตุการณ์กราดยิงศูนย์เด็กเล็ก องค์การบริหารส่วนตำบลอุทัยสวรรค์ อ.นากลาง จ.หนองบัวลำภู เมื่อช่วงก่อนหน้าของวันเดียวกันอดีตนายกรัฐมนตรีระบุว่า "เหตุการณ์กราดยิงที่ศูนย์พัฒนาเด็ก จ.หนองบัวลำภู จนมีผู้เสียชีวิต 38 คน ถือเป็นความเศร้าสลดที่ไม่น่าเกิดขึ้นในประเทศไทยของเรา ผมขอประณามความโหดเหี้ยมของผู้กระทำ ขอแสดงความเสียใจอย่างสุดซึ้งต่อครอบครัวผู้สูญเสีย และขอร้องให้รัฐบาลได้เร่งปราบปรามยาเสพติด โดยเฉพาะยาบ้าอย่างจริงจังเถิด เพราะเราสูญเสียมามากเกินพอแล้ว"การก่อเหตุกราดยิงเมื่อวันพฤหัสบดี (6 ต.ค.) พบว่าผู้ก่อเหตุเคยเป็นตำรวจยศสิบตำรวจเอก และประจำสถานีตำรวจสุดท้ายคือ สถานีตำรวจภูธร (สภ.) นาวัง จ.หนองบัวลำภู แต่ถูกให้ออกจากราชการเพราะพัวพันกับยาเสพติดยุคที่นายทักษิณ ดำรงตำแหน่งนายกรัฐมนตรี มีนโยบายหนึ่งที่โดดเด่น คือ การทำสงครามกับยาเสพติด ข้อมูลจากสำนักงาน ป.ป.ส. ระบุว่า ระหว่างปี 2545-2547 ในยุคของอดีตนายกรัฐมนตรีรายนี้ คดียาเสพติดลดลงจากราว 200,000 คดี มาอยู่ที่ 35,000 คดี แต่เมื่อปี 2548 กลับเพิ่มขึ้นเท่าตัวจากปีก่อนหน้า และปี 2549 ก็ขยับเพิ่มขึ้นอีกเล็กน้อยอย่างไรก็ตาม นโยบายสงครามยาเสพติดของนายทักษิณ ก็นำมาสู่ข้อครหาเกี่ยวกับการ "ฆ่าตัดตอน" ผู้คนจำนวนมาก โดยเฉพาะคนในเครือข่ายค้ายาเสพติด เพื่อไม่ให้เจ้าหน้าที่รัฐสอบสวนไปถึงตัวการสำคัญได้ 
หมอวรงค์ ระทึก เจอกระบะชนแล้วหนี กวักมือเรียกแต่ไม่จอด ที่แท้เป็นคนร้ายกราดยิง|หมอวรงค์ เล่าเหตุระทึก เจอกระบะชน จยย.ยายล้มแล้วหนี กวักมือเรียกแต่ไม่จอด มารู้ทีหลังเป็นคนร้ายกราดยิง  จากกรณีเกิดเหตุกราดยิงในศูนย์เด็กเล็กแห่งหนึ่ง ใน อบต.นากลาง ต.อุทัยสวรรค์ อ.นากลาง จ.หนองบัวลำภู มีผู้ได้รับบาดเจ็บหลายราย ทั้งเด็กและผู้ใหญ่ โดยก่อเหตุช่วงที่เด็กกำลังนอนกลางวันอยู่ภายในศูนย์ต่อมา มีรายงานว่า ผู้ก่อเหตุเป็นอดีตตำรวจ ยศ ส.ต.อ. อายุ 34 ปี ซึ่งติดยาเสพติดจนถูกให้ออกจากราชการ หลังก่อเหตุ ได้ขับรถหลบหนีและกลับไปที่บ้าน เผารถก่อนยิงลูกเมีย และยิงตัวเองตายภายในบ้าน โดยมีผู้เสียชีวิตจากเหตุการณ์นี้รวม 38 ราย นพ.วรงค์ เดชกิจวิกรม โพสต์เล่าเหตุการณ์ที่เกือบได้เผชิญหน้ากับคนร้าย ระบุว่า  #saveหนองบัวลำภูกับสิ่งระทึกใจ ระหว่างที่คณะผมขับรถไปพื้นที่ ศูนย์วิสาหกิจชุมชน น้ำเพียงดิน ต.ฝั่งแดง อ.นากลาง จ.หนองบัวลำภู เราได้เห็นรถยนต์กระบะสีขาว ชนรถมอเตอร์ไซด์ยายคนหนึ่ง ที่ขับรถมอเตอร์ไซด์ จนรถมอเตอร์ไซด์ของยาย ล้มลงข้างทางแล้วรถยนต์กระบะคันนั้น ก็ขับหนี สวนกับรถของเรา ลักษณะรถกระบะดังกล่าว เห็นกันชนด้านซ้าย ห้อยลงมา พวกเราไปถึงตำแหน่ง รถมอเตอร์ไซค์คุณยาย เราจอดลงไปดู พร้อมทำท่ากวักมือ ให้รถคันดังกล่าวที่ขับหนีให้จอด แต่เขาก็ขับเลยไประหว่างนั้นเราลงรถ ไปช่วยยายท่านนั้น พร้อมโทรเรียก 1669 ให้มารับยายไปรักษาพยาบาล และประชาชน ในพื้นที่ที่ผ่านมา เริ่มจอดรถมาถามไถ่ จนกระทั่งมีรถพยาบาลมารับยายไปรักษา และโทรศัพท์บอกญาติให้ทราบ คณะของเราก็เดินทาง ต่อไปที่ยังศูนย์วิสาหกิจชุมชนน้ำเพียงดิน ซึ่งอยู่ไม่ไกลสิ่งที่ระทึกใจ ระหว่างที่เราพบปะ เกษตรกร ในศูนย์น้ำเพียงดิน มีเสียงตามสาย ในหมู่บ้านประกาศ ให้ทุกคนเข้าบ้าน เพราะมีคนร้ายกราดยิงเด็ก ในศูนย์เด็กเล็กที่ อบต.ข้างเคียง ผ่านมาที่หมู่บ้านนี้ ขอให้ทุกคนปิดประตู บ้านทุกบ้าน พวกเราก็รู้สึกหวั่นใจ และต้องงดใช้เสียง เพื่อไม่ให้เสียงจากลำโพงดัง ดึงดูดคนร้ายเรามาทราบภายหลังว่า รถคนร้ายนั้นกระบะสีขาว กันชนหลุดลงมาเหมือนชนอะไรมา จึงทำให้พวกเรายิ่ง ระทึกใจมากขึ้น เพราะรถกระบะที่ชนยายล้มข้างทาง ก่อนหน้านี้ก็สีขาว มีกันชนรถด้านซ้ายหย่อนลงมาด้วย มีความเป็นไปได้สูงว่า เป็นรถคันเดียวกัน ถือว่าเป็นอีกสิ่งที่ต้องจดจำ ในระหว่างลงพื้นที่ จนกระทั่งมีรายงานว่า คนร้ายเสียชีวิตแล้ว ขอร่วมแสดงความเสียใจย่างยิ่งต่อครอบครัวผู้สูญเสียอีกครั้งครับอย่างไรก็ตาม แฟนเพจของหมอวรงค์ ก็ได้เข้ามาคอมเมนต์ชื่นชมหมอวรงค์และทีมงาน ที่ลงไปช่วยเหลือคุณยายที่ประสบอุบัติเหตุ พร้อมระบุว่า เคราะห์ดีที่คนร้ายไม่หยุดรถหรือวนกลับมาก่อเหตุซ้ำกับคุณยาย หรือคณะของหมอวรงค์
บิ๊กตู่-บิ๊กป้อม-บิ๊กป๊อก ลงพื้นที่หนองบัวลำภู ให้กำลังใจผู้สูญเสีย มอบเงินรายละ 3.1 แสน|"ประยุทธ์" พร้อมคณะ ลงพื้นที่หนองบัวลำภู ให้กำลังใจผู้สูญเสียจากเหตุโศกนาฏกรรม มอบเงินเยียวยาผู้เสียชีวิตรายละ 3.1 แสน(7 ต.ค.65) พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมด้วย พลเอก ประวิตร วงษ์สุวรรณ รองนายกรัฐมนตรี, พลเอก อนุพงษ์ เผ่าจินดา รัฐมนตรีว่าการกระทรวงมหาดไทย รวมถึงรัฐมนตรีท่านอื่นๆ เดินทางมายังองค์การบริหารส่วนตำบลอุทัยสวรรค์ อ.นากลาง จ.หนองบัวลำภู เพื่อให้กำลังใจครอบครัวของผู้เสียชีวิตและบาดเจ็บ จากเหตุกราดยิงที่ศูนย์พัฒนาเด็กเล็กเมื่อเดินทางมาถึงพลเอกประยุทธ์ พร้อมคณะได้วางดอกไม้สีขาวบริเวณด้านหน้าโซนพัฒนาเด็กเล็ก พร้อมกับยืนสงบนิ่งเพื่อเป็นการแสดงความอาลัย จากนั้น ได้เป็นตัวแทนในการมอบเงินเยียวยาให้กับครอบครัวของผู้เสียชีวิต เป็นเงินจากกองทุนยุติธรรมรายละ 110,000 บาท จากสำนักนายกรัฐมนตรีรายละ 200,000 บาทนอกจากนี้ ยังมีเงินจากประกันสังคมจ่ายค่าทดแทนกรณีเสียชีวิตเนื่องจากทำงาน ให้กับผู้ประกันตนตามมาตรา 33 ให้กับครอบครัว ของผู้เสียชีวิต รวมทั้งหมด 7 ราย เป็นเงินรวมกว่า 2,400,000 บาทพลเอกประยุทธ์ กล่าวกับชาวบ้านและครอบครัวของผู้สูญเสียว่า วันนี้ รองนายกรัฐมนตรีและรัฐมนตรีมากันครบหมดเพื่อจะมาให้กำลังใจพี่น้องประชาชนและมอบงบประมาณในการช่วยเหลือเยียวยาในเบื้องต้น เป็นเงินจากหลายภาคส่วน ที่นำมามอบให้แม้ว่าชีวิตที่สูญเสียไม่สามารถที่จะตีค่าเป็นราคาได้แต่เงินที่มามอบให้ถือว่าเป็นเงินเยียวยา ที่รัฐบาลตั้งใจนะจะนำมามอบให้กับครอบครัวของผู้สูญเสียเพื่อเป็นกำลังใจ
"ก้าวไกล"  จี้รัฐ คุมเข้มปราบยาเสพติด ยังไม่สรุปยื่นแก้ กม.ควบคุมปืน|ก้าวไกล ชี้ปัจจุบันอนุญาตซื้อปืนง่ายเกินไปต้นเหตุกราดยิง ยังไม่สรุปยื่นแก้ กม.ควบคุมปืน จี้รัฐคุมเข้มปราบยาเสพติดนายพิจารณ์ เชาวพัฒนวงศ์ ส.ส.บัญชีรายชื่อ พรรคก้าวไกล เปิดเผยกับสำนักข่าวไอ.เอ็น.เอ็น. ถึงกรณีเหตุกราดยิงในศูนย์พัฒนาเด็กเล็ก องค์การบริหารส่วนตำบล(อบต.)อุทัยสวรรค์ อำเภอนากลาง จังหวัดหนองบัวลำภู ว่า จากประเด็นดังกล่าวทำให้เกิดคำถามและข้อถกเถียงกันอย่างมาก หนึ่งในนั้นคือเรื่องของอาวุธปืน ซึ่งทางพรรคก้าวไกลได้มีการพูดคุยถึงกฎหมายควบคุมอาวุธปืนเช่นเดียวกัน เพราะทุกวันนี้ก็มีการอนุญาตให้ประชาชนสามารถซื้อปืนมาครอบครองได้อย่างง่ายดาย แต่ขณะนี้ยังไม่ได้ข้อสรุปที่ชัดเจนว่าจะมีการยื่นขอแก้ไขอย่างไรบ้างทั้งนี้นายพิจารณ์ กล่าวว่า อยากฝากไปยังรัฐบาลและหน่วยงานที่เกี่ยวข้อง ตั้งข้อสังเกตว่าทำไมเหตุการณ์แบบนี้ไม่เคยพบในอาชีพอื่น และจะมีวิธีการรับมืออย่างไร อีกทั้งในแง่การบริหารงานหน่วยความมั่นคงต้องทบทวนและปรับปรุง ทั้งในเรื่องของการควบคุมยาเสพติด และเรื่องของการดูแลสวัสดิการเพื่อเป็นขวัญกำลังใจให้กับเจ้าหน้าที่ในสังกัด
ประสานวัดทั่วประเทศ จัดพิธีสวดมนต์อุทิศส่วนกุศลเหยื่อกราดยิง|“อนุชา” ให้ พศ.ประสานวัดทั่วประเทศ จัดพิธีสวดมนต์อุทิศส่วนกุศล เหยื่อกราดยิงหนองบัวลำภู สร้างขวัญกำลังใจให้ผู้ปกครองจากเหตุการณ์ที่อดีตตำรวจก่อเหตุกราดยิงที่ศูนย์พัฒนาเด็กเล็กขององค์การบริหารส่วนตำบลอุทัยสวรรค์ อำเภอนากลาง จังหวัดหนองบัวลำภู เมื่อวันที่ 6 ต.ค. ที่ผ่านมา ส่งผลให้เด็กและประชาชนเสียชีวิต และมีผู้ได้รับบาดเจ็บอีกจำนวนหนึ่ง ซึ่งส่งผลต่อสภาพจิตใจของผู้ปกครองและประชาชนจำนวนมาก นายอนุชา นาคาศัย รัฐมนตรีประจำสำนักนายกรัฐมนตรี น้อมรับพระบัญชาสมเด็จพระอริยวงศาคตญาณ สมเด็จพระสังฆราช สกลมหาสังฆปริณายก สั่งการให้สำนักงานพระพุทธศาสนาแห่งชาติเร่งประสานวัดทั่วประเทศจัดพิธีสวดมนต์เพื่อไว้อาลัยกับผู้เสียชีวิตจากเหตุการณ์ดังกล่าว เพื่อสร้างขวัญและกำลังใจให้กับผู้ปกครองและญาติผู้เสียชีวิต ที่โศกเศร้าจากการสูญเสียอย่างไม่คาดคิดครั้งนี้ทั้งนี้นายอนุชา ระบุว่า ตนขอแสดงความเสียใจกับครอบครัวผู้เสียชีวิต เหตุการณ์ดังกล่าวไม่ควรเกิดขึ้นในสังคมไทย โดยเฉพาะกับเด็กและเยาวชนซึ่งเป็นอนาคตของชาติในวันข้างหน้า ความสูญเสียที่เกิดขึ้นทำให้ประชาชนทั่วประเทศเศร้าสลด และเพื่อเป็นการไว้อาลัยกับดวงวิญญาณที่บริสุทธิ์ และร่วมเป็นกำลังใจกับผู้ปกครองและญาติ ทางสำนักงานพระพุทธศาสนาแห่งชาติจึงเตรียมจัดพิธีสวดมนต์อุทิศส่วนกุศล และสร้างขวัญและกำลังใจให้กับครอบครัวผู้เสียชีวิต
รองโฆษกเพื่อไทย จี้ นายกฯ ปฏิรูปตำรวจ -แก้ปัญหายาเสพติดอย่างจริงจัง|รองโฆษกเพื่อไทย จี้ นายกฯปฏิรูปตำรวจอย่างจริงจัง เป็นรูปธรรม ก่อนหมดสิ้นอายุขัยของรัฐบาลนางสาวตรีชฎา ศรีธาดา รองโฆษกพรรคเพื่อไทย กล่าวแสดงความเสียใจอย่างสุดซึ้งต่อครอบครัวผู้เสียชีวิตและบาดเจ็บจากเหตุโศกนาฏกรรมที่ จ.หนองบัวลำภู และขอประณามการก่อเหตุที่ใช้ความรุนแรง ไร้จิตสำนึก ไร้มนุษยธรรม และไม่สมควรอย่างยิ่งที่เหตุการณ์ความรุนแรงเช่นนี้จะเกิดขึ้นในสังคมไทย หลายเหตุการณ์ความรุนแรงในลักษณะเจ้าหน้าที่รัฐ หรืออดีตเจ้าหน้าที่รัฐใช้อาวุธปืนทำร้ายประชาชนเช่นนี้เกิดขึ้นในรัฐบาลพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ที่เคยประกาศไว้หลังยึดรัฐประหารยึดอำนาจเมื่อปี 2557 ว่าจะปฏิรูปตำรวจ พล.อ.ประยุทธ์ กำกับดูแลทั้งกระทรวงกลาโหมและสำนักงานตำรวจแห่งชาติ กำกับนโยบาย ไม่สามารถที่จะหนีความรับผิดชอบไปได้ดังนั้นจึงขอเรียกร้องไปยังพล.อ.ประยุทธ์ ปฏิรูปตำรวจอย่างจริงจัง จริงใจ และเป็นรูปธรรมโดยเร็วที่สุด ก่อนหมดสิ้นอายุขัยของรัฐบาล และขอเรียกร้องให้เร่งแก้ไขปัญหายาเสพติดที่ระบาดหนักในขณะนี้ เพราะปัญหาสังคมที่ทวีความรุนแรงมากขึ้น ล้วนมาจากยาเสพติด ต้นเหตุบ่อนทำลายสังคมไทยทั้งสิ้น ยาบ้าแม้เพียงเม็ดเดียวก็สร้างปัญหาถ้ารัฐบาลพล.อ.ประยุทธ์บริหารประเทศดี มีประสิทธิภาพ เอาใจใส่เจ้าหน้าที่รัฐโดยเฉพาะเรื่องคนถืออาวุธซึ่งเป็นคนมีสี คอยสั่งการให้มีการสอดส่องดูแล กวดขันตั้งแต่ระดับบนลงมาถึงระดับล่างอย่างจริงจัง เหตุการณ์ที่เกิดขึ้นรุนแรงเกินกว่าจะยอมรับหรือให้อภัยได้ก็จะน้องลง พล.อ.ประยุทธ์ เป็นนายกฯต้องใช้อำนาจที่มีเร่งแก้ปัญหา
พปชร.ยังไม่คุยแคนดิเดตนายกฯ “ชัยวุฒิ” ยิ้มไม่ตอบ “ธรรมนัส” จะกลับมา|“ชัยวุฒิ” ยัน พปชร.เตรียมผู้สมัครไว้ทุกเขตแล้ว รอจังหวะเหมาะสมเปิดตัว ยังไม่คุยแคนดิเดตนายกฯ ยิ้มแต่ไม่ตอบ “ธรรมนัส” จะกลับมา ไม่มีข้อมูลนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอีเอส) กล่าวถึงสถานการณ์ภายในและการเตรียมการเลือกตั้งของพรรคพลังประชารัฐว่า ตอนนี้ การเตรียมการเลือกตั้งของพรรคพลังประชารัฐ เตรียมผู้สมัครไว้ทุกเขต รวมถึงสมาชิกพรรคให้พร้อมในการทำตามกฎหมายเลือกตั้ง ยืนยันว่าส่งครบทุกเขต ส่วนแคมเปญที่ใช้ในการหาเสียงก็วางแผนไว้หมดแล้ว รอเพียงจังหวะเวลาที่จะเปิดตัว ทั้งนี้ ต้องรอดูความเหมาะสม เนื่องจากตอนนี้เป็นช่วงที่ประชาชนประสบอุทกภัยหลายพื้นที่โดยพล.อ.ประยุทธ์ จันทร์โอชา นายกรัฐมนตรี และพล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ ก็ต้องลงพื้นที่น้ำท่วม ต้องดูแลพี่น้องประชาชนเรื่องป้องกันและเยียวยาน้ำท่วมด้วย ตรงนี้งานก็เยอะมาก ทำให้กิจกรรมทางการเมืองต้องพักไว้ก่อน เลยเป็นเรื่องของการ ช่วยเหลือพี่น้องประชาชนเป็นหลักทั้งพล.อ.ประยุทธ์ และพล.อ.ประวิตร ลงพื้นที่ชนกัน สมัยหน้าพรรคพลังประชารัฐจะเสนอใครเป็นแคนดิเดตนายกรัฐมนตรีนั้น ตนยังไม่ทราบ ภายในพรรคยังไม่ได้มีการพูดคุยกัน มองว่าเป็นเรื่องปกติที่ทั้งคู่ต่างก็ลงพื้นที่ด้วยกันส่วนที่ ส.ส. พรรคพลังประชารัฐกลุ่มหนึ่ง ไปร่วมงานวันเกิดนายเนวิน ชิดชอบ จะมีการย้ายพรรคหรือไม่ในสมัยหน้า เชื่อว่าก็ต้องมี ส.ส. ย้ายออกจากพรรคเป็นเรื่องปกติ ทุกการเลือกตั้งต้องมีการเปลี่ยนพรรคการเมือง ซึ่งเป็นเรื่องของแต่ละคน ตนว่าก็ต้องให้เกียรติกัน ในการที่จะย้ายพรรค แต่ขณะเดียวกันก็มีหลายคนที่จะย้ายมาอยู่พลังประชารัฐ ได้มีการพูดคุยกันอยู่ แล้วก็จะดูให้มันถึงช่วงที่ต้องย้ายจริงๆ ค่อยมาว่ากันส่วนกรณีที่มีกระแสข่าวว่า ร้อยเอกธรรมนัส พรหมเผ่า ส.ส.พะเยา หัวหน้าพรรคเศรษฐกิจไทย อาจย้ายกลับมาพรรคพลังประชารัฐ นายชัยวุฒิยิ้ม พร้อมตอบว่าตนยังไม่ทราบข้อมูล ไม่ขอให้ความเห็น และขอกลับไปตรวจสอบรายละเอียดก่อน
“ทิพานัน” ยัน "ประยุทธ์" เข้มปราบยาเสพติด อย่าเทียบยุค “ทักษิณ”|“ทิพานัน” แนะเพื่อไทยสร้างมาตรฐานยื่นญัตติด่วน “หนองบัวลำภู” ไม่คาดเดา-ด่วนสรุป โดยไม่มีหลักฐาน ยันนายกฯกำชับทุกหน่วยเข้มกวดขันคุมยาเสพติด วอนอย่าเปรียบ “ทักษิณ” ฆ่าตัดตอนน.ส.ทิพานัน ศิริชนะ รองโฆษกประจำสำนักนายกรัฐมนตรี และโฆษกพรรคพลังประชารัฐ กล่าวถึงกรณีที่พรรคเพื่อไทยเตรียมเสนอญัตติด่วนในการแก้ไขปัญหาเหตุกราดยิงที่ศูนย์พัฒนาเด็กเล็ก อบต.อุทัยสวรรค์ อ.นากลาง จ.หนองบัวลำภูว่า ขอบคุณพรรคเพื่อไทยที่ให้ความสำคัญกับประเด็นปัญหาดังกล่าว และนำประเด็นนี้เข้าไปสอบถามคณะรัฐมนตรี ตามกระบวนการนิติบัญญัติ ซึ่งเชื่อว่าจะได้รับคำตอบที่ชัดเจนและนำไปสู่ความเข้าใจ รวมทั้งการแก้ไขปัญหาร่วมกันของสังคมไทยจากคณะรัฐมนตรี เพราะเหตุรุนแรงที่เกิดขึ้นถือเป็นวาระแห่งชาติที่ฝ่ายใดฝ่ายหนึ่งจะแก้ไขเพียงลำพังไม่ได้ จะต้องอาศัยความร่วมมือกันในทุกภาคส่วน ทั้งรัฐบาล ฝ่ายค้าน เอกชน ภาคประชาสังคมต่างๆ และที่สำคัญคือประชาชนน.ส.ทิพานัน กล่าวว่า ทั้งนี้พรรคเพื่อไทยยังไม่ควรด่วนสรุป ในการกล่าวหาว่ารัฐบาลบกพร่องในเรื่องของการแก้ไขปํญหายาเสพติด เนื่องจากสาเหตุของโศกนาฏกรรมที่เกิดขึ้นนั้นเป็นเพียงข้อสันนิษฐานเบื้องต้น ที่ล่าสุด ผลผ่าชันสูตรศพผู้ก่อเหตุร้ายไม่พบสารเสพติด ซึ่งจะต้องมีกระบวนการทางนิติเวชในการดำเนินการต่อไป จึงขอให้ระมัดระวังในการแสดงความคิดเห็น ควรรอให้กระบวนการได้ข้อยุติ เช่นเดียวกับกระบวนการในการสอบสวนหาสาเหตุที่แท้จริงของเหตุการณ์ที่เกิดขึ้นเสียก่อน อย่ารีบร้อนจนเกินไป เพราะเป็นเรื่องละเอียดอ่อนที่ฝ่ายการเมืองต้องแสดงให้เห็นถึงความมีวุฒิภาวะ ในสถานการณ์วิกฤติเช่นนี้น.ส.ทิพานัน กล่าวอีกว่า อีกทั้งที่ผ่านมา พล.อ.ประยุทธ์ จันทร์โอชา นายกรัฐมนตรี ให้ความสำคัญกับนโยบายป้องกันและปราบปรามยาเสพติด ให้มีการบังคับใช้กฎหมายอย่างจริงจังและให้ปรากฏผลอย่างเป็นรูปธรรม โดยมีการปรับปรุงกฎหมาย พระราชบัญญัติ ให้ใช้ประมวลกฎหมายยาเสพติด พ.ศ. 2564 ซึ่งเน้นการตัดวงจรยาเสพติดด้วยการเพิ่มประสิทธิภาพในการยึดทรัพย์ เพิ่มแรงจูงใจปฏิบัติหน้าที่ คือให้รางวัลนำจับที่มีมากถึง 30% ของมูลค่าทรัพย์ที่ยึดได้ โดย 25% เป็นของเจ้าหน้าที่ผู้สืบสวนและทำคดี และ อีก 5% เป็นของผู้แจ้งเบาะแสเพื่อให้ประชาชนเข้ามามีส่วนร่วมในการปราบปรามยาเสพติด ให้ช่วยแจ้งเบาะแสรัฐบาล ได้ตั้งเป้าหมาย เพื่อตัดวงจรการค้ายาเสพติด ด้วยการยึดอายัดทรัพย์สินที่เกี่ยวข้อง ที่อยู่ในกระบวนการยึดโดยในปี 2564 รัฐบาลตั้งเป้ายึดทรัพย์ 6,000 ล้านบาท แต่สามารถยึดทรัพย์ได้กว่า 7,000 ล้านบาท กับผู้เกี่ยวข้องกับนาเสพติดอย่างไรก็ตาม นายกรัฐมนตรี ก็ได้กำชับให้หน่วยงานที่เกี่ยวข้องเพิ่มความเข้มงวดกวดขันในการควบคุมยาเสพติด ส่วนที่มีความพยายามนำไปเปรียบเทียบกับรัฐบาลทักษิณ ชินวัตร ที่มีการดำเนินการปราบปรามยาเสพติดอย่างรุนแรงนั้น ขออย่าได้นำไปเปรียบเทียบกัน เพราะจากปัญหาการฆ่าตัดตอนสมัยของรัฐบาลทักษิณนั้น ผลคือทำให้มีจำนวนผู้เสียชีวิตกว่า 1,400 คน เป็นเหตุของการละเมิดสิทธิมนุษยชนและสร้างปัญหาสั่งสมให้เกิดความไม่สงบมาจนถึงปัจจุบัน
NIDA โพลคนอีสานหนุน “อุ๊งอิ๊งค์” เป็นนายกฯ ชอบเพื่อไทยปลื้มผลงาน "ชินวัตร"|NIDA โพลคนอีสานหนุน”อุ๊งอิ๊งค์”นายกฯ ชอบเพื่อไทยปลื้มผลงานชินวัตร – “พิธา” ที่ 2“นิด้าโพล” สถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน รวมทั้งสิ้น จำนวน 2,000 หน่วยตัวอย่าง เรื่อง “คนที่ใช่ พรรคที่ชอบ ของคนอีสาน” ทำการสำรวจระหว่างวันที่ 3-6 ตุลาคม 2565เมื่อถามถึงบุคคลที่คนอีสานจะสนับสนุนให้เป็นนายกรัฐมนตรีในวันนี้ พบว่า อันดับ 1 ร้อยละ 36.45 ระบุว่าเป็น น.ส.แพทองธาร (อุ๊งอิ๊งค์) ชินวัตร (พรรคเพื่อไทย) เพราะ เป็นคนรุ่นใหม่ ชื่นชอบพรรคเพื่อไทย นโยบายของพรรคทำได้จริง ขณะที่บางส่วนระบุว่า ชื่นชอบผลงานของตระกูลชินวัตร อันดับ 2 ร้อยละ 12.65 ระบุว่าเป็น นายพิธา ลิ้มเจริญรัตน์ (พรรคก้าวไกล) เพราะ เป็นคนรุ่นใหม่ ชื่นชอบการอภิปรายในสภาผู้แทนราษฎร เป็นคนมีวิสัยทัศน์ ขณะที่บางส่วนระบุว่า ชื่นชอบนโยบายและอุดมการณ์ทางการเมืองของพรรคก้าวไกล อันดับ 3 ร้อยละ 10.20 ระบุว่าเป็น คุณหญิงสุดารัตน์ เกยุราพันธุ์ (พรรคไทยสร้างไทย) เพราะ มีประสบการณ์ด้านการบริหาร ชื่นชอบนโยบายของพรรค ซื่อสัตย์สุจริต ขณะที่บางส่วนระบุว่า ต้องการเปิดโอกาสให้ผู้หญิงเข้ามาบริหารประเทศและยังหาคนที่เหมาะสมไม่ได้ ในสัดส่วนที่เท่ากัน อันดับ 4 ร้อยละ 9.85 ระบุว่าเป็น พลเอกประยุทธ์ จันทร์โอชา เพราะ ซื่อสัตย์สุจริต ทำให้บ้านเมืองเกิดความสงบ และต้องการให้บริหารประเทศอย่างต่อเนื่อง อันดับ 5 ร้อยละ 6.50 ระบุว่าเป็น พล.ต.อ.เสรีพิศุทธ์ เตมียเวส (พรรคเสรีรวมไทย) เพราะ เป็นคนตรงไปตรงมา มีความซื่อสัตย์สุจริต และชื่นชอบวิธีการทำงาน อันดับ 6 ร้อยละ 3.95 ระบุว่าเป็น นพ.ชลน่าน ศรีแก้ว (พรรคเพื่อไทย) เพราะ ชื่นชอบผลงานที่ผ่านมา เป็นคนที่พูดจริงทำจริงและชื่นชอบพรรคเพื่อไทย อันดับ 7 ร้อยละ 2.80 ระบุว่าเป็น นายอนุทิน ชาญวีรกูล (พรรคภูมิใจไทย) เพราะ ชื่นชอบวิธีการทำงาน และชื่นชอบนโยบายของพรรคภูมิใจไทย ขณะที่บางส่วนระบุว่า เป็นคนลงพื้นที่ดูแลประชาชนอย่างต่อเนื่อง อันดับ 8 ร้อยละ 1.75 ระบุว่าเป็น นายกรณ์ จาติกวณิช (พรรคชาติพัฒนากล้า) เพราะ มีความรู้ มีความเชี่ยวชาญด้านเศรษฐกิจ เป็นผู้มีประสบการณ์ด้านการบริหาร และชื่นชอบผลงานที่ผ่านมา อันดับ 9 ร้อยละ 1.30 ระบุว่าเป็น ดร.สมคิด จาตุศรีพิทักษ์ (พรรคสร้างอนาคตไทย)
“ชลน่าน” ยันไร้ดีลลับ “ธรรมนัส” กลับพรรคเพื่อไทย|“ชลน่าน” ยันไร้ดีลลับ “ธรรมนัส” กลับพรรคเพื่อไทย ปัดตอบปิดประตู-โยนหินถามทาง มองต้องเฝ้าระวังว่าใครประสงค์ร้าย ย้ำต้องฟังความเห็นทุกฝ่าย เพราะ เพื่อไทยเป็นพรรคของประชาชนที่พรรคเพื่อไทย ในงานแถลงข่าวเปิดตัวนโยบาย พรุ่งนี้เพื่อไทย เพื่อ”รายได้ใหม่” ของประชาชน นพ.ชลน่าน ศรีแก้ว หัวหน้าพรรคเพื่อไทย กล่าวถึงกระแสดีลลับที่ประเทศดูไบ ในการที่ร.อ.ธรรมนัส พรหมเผ่า ส.ส.พะเยา หัวหน้าพรรคเศรษฐกิจไทยกลับมาสังกัดพรรคเพื่อไทย ว่า ตนเชื่อว่าเรื่องนี้ไม่เป็นความจริง ข่าวแบบนี้มีมาให้เห็นอยู่ตลอด และยังต้องเฝ้าระวังว่าจะมีใครประสงค์ร้ายต่อพรรคเพื่อไทยหรือไม่ ซึ่งทางพรรคระมัดระวังเรื่องนี้มาโดยตลอด เพราะเกี่ยวเนื่องกับข้อกฎหมาย ยืนยันว่าทางพรรคเพื่อไทย ยึดถือข้อกฏหมายอย่างเคร่งครัดในการทำหน้าที่พรรคการเมืองส่วนคนที่เข้ามาสังกัดพรรค ต้องผ่านกรรมการบริหารพรรคก่อนหรือไม่นั้น นพ.ชลน่าน ระบุว่า มีกลไกอยู่แล้ว สิ่งสำคัญที่สุดคือพรรคเพื่อไทยเป็นพรรคของประชาชน ต้องได้รับความเห็นชอบจากสมาชิกพรรค จากผู้ที่มีอุดมการณ์เดียวกับพรรค เพราะฉะนั้นการที่พรรคทำอะไร จะต้องคำนึงเรื่องนี้ตลอด โดยเมื่อเข้าสู่กระบวนการของพรรคเป็นลำดับชั้น สุดท้าย กรรมการบริหารพรรคจะต้องพิจารณาอย่างรอบคอบส่วนโอกาสที่ร.อ.ธรรมนัสจะกลับมาพรรคเพื่อไทย เป็นไปได้มากน้อยแค่ไหน นพ.ชลน่าน ระบุว่า ตนไม่ขอแสดงความคิดเห็น เพราะแต่ละพรรคการเมืองมีแนวทางของตนเอง พยายามแสวงหาโอกาสที่จะได้รับความไว้วางใจจากประชาชนมากที่สุด ส่วนจะเลือกแนวทางอย่างไร ก็เป็นแนวทางของแต่ละพรรคซึ่งไม่ได้เป็นการปิดประตูที่ร.อ.ธรรมนัสจะกลับมาพรรคเพื่อไทยใช่หรือไม่ นพ.ชลน่าน ไม่ตอบคำถามดังกล่าว แต่ย้ำว่าพรรคเพื่อไทยเป็นพรรคของประชาชน ต้องฟังความเห็นของประชาชน ฟังความเห็นของทุกฝ่ายที่เกี่ยวข้องส่วนจะเป็นการโยนหินถามทางหรือไม่ นพ.ชลน่าน ระบุว่า ตนไม่แน่ใจ ไม่ทราบ ส่วนที่มีรายชื่อของร.อ.ธรรมนัสจะกลับมาพรรคเพื่อไทย ทำให้หลายฝ่ายไม่พอใจนั้น พรรคเพื่อไทยรับฟังทุกฝ่าย เพราะพรรคเพื่อไทยเป็นพรรคของประชาชน ไม่เฉพาะผู้ที่เห็นด้วยหรือต่อต้าน ทั้งหมดต้องมาประมวลว่าอะไรมีประโยชน์กับประชาชนมากที่สุด พรรคเพื่อไทยยึดตรงนั้นเป็นหลักส่วนที่ร.อ.ธรรมนัส มีความสัมพันธ์ใกล้ชิดกับพล.อ.ประวิตร วงษ์สุวรรณ รองนายกรัฐมนตรีและหัวหน้าพรรคพลังประชารัฐ จะถูกเชื่อมโยงทางการเมืองหรือไม่ นพ.ชลน่าน ระบุว่า มิติทางการเมืองพรรคเพื่อไทยต้องคิดให้รอบด้านและรอบคอบว่าอะไรเป็นประโยชน์ในนามของพรรคเพื่อไทยเพื่อประชาชนให้มากที่สุด
นายกฯ สั่งกวาดล้างอาวุธปืน - ยาเสพติด สร้างความเชื่อมั่นให้ประชาชน|นายกฯ สั่งการ ผบ.ตร.เร่งระดมกวาดล้าง “อาวุธปืน ยาเสพติด แบบครบวงจร” สร้างความเชื่อมั่นให้ประชาชนพล.ต.อ.ดํารงศักดิ์ กิตติประภัสร์ ผบ.ตร. เปิดเผยว่า พล.อ.ประยุทธ์ จันทร์โอชา นายกรัฐมนตรีสั่งกำชับให้เร่งรัดปราบปรามผู้กระทำความผิดเกี่ยวกับยาเสพติดและอาวุธปืนอย่างเร่งด่วนแบบครบวงจรและต่อเนื่อง เพื่อสร้างความเชื่อมั่น ให้กับประชาชน ทั้งนี้ ตร.จะมีการระดมกวาดล้างเป็นช่วงๆ แต่ในช่วงแรกจะระดมอย่างเร่งด่วนก่อน และจะทำต่อเนื่องไปเรื่อยๆ ไม่เปิดเผยว่าช่วงใดบ้าง เพื่อเป็นการป้องปรามมิให้มีการกระทำความผิดกฎหมายสำหรับมาตรการในการปราบปรามอาวุธปืน จะมุ่งเน้นไปที่บุคคลผู้ได้รับอนุญาตให้มีและใช้อาวุธปืน แต่มีความประพฤติไม่เรียบร้อย หรือมีพฤติกรรมเป็นภัยต่อสังคม ต้องสืบสวนติดตามพฤติกรรมในเชิงลึก สามารถแจ้งให้นายทะเบียนเพิกถอนใบอนุญาตได้ นอกจากนั้นจะมีการตรวจค้นกลุ่มเสี่ยงเช่น กลุ่มวัยรุ่น เด็กแว้นที่มีพฤติกรรมชอบพกพาอาวุธปืนในที่สาธารณะ และชอบยิงปืน นักเลงอันธพาล ที่มีพฤติกรรมก่อความวุ่นวาย ก่อความเดือดร้อน รําคาญ บุคคลที่พกพาอาวุธปืนติดตามผู้มีอิทธิพล ผู้กว้างขวาง ผู้ประมูลรับเหมางานรายใหญ่ พร้อมตรวจค้นจับกุมแหล่งค้า ผลิต ซุกซ่อนอาวุธที่ผิดกฎหมายแหล่งอบายมุข แหล่งมั่วสุม สถานบริการ กําหนดจุดตรวจ จุดสกัด และตั้งด่านตรวจค้นบุคคล ยานพาหนะ สกัดกั้นการลักลอบขนส่งอาวุธที่ผิดกฎหมาย ทั้งทางบกและทางน้ำ สุ่มตรวจ ค้นสัมภาระรถโดยสารสาธารณะ สกัดกั้นการลักลอบซื้อขาย นําเข้า และส่งออก อาวุธผิดกฎหมายตามแนวชายแดน การปราบปรามการค้าอาวุธข้ามชาติ รวมทั้งให้มีการขยายผลและใช้มาตรการทางทรัพย์สิน ทั้งยึด อายัดทรัพย์คดียาเสพติด การฟอกเงิน ต่อผู้กระทําผิดทุกกรณีพล.ต.อ.ดำรงศักดิ์ กล่าวต่อว่า ได้สั่งการให้ตั้งศูนย์ปฏิบัติการและควบคุมสั่งการ ในเรื่องนี้ ทั้งในระดับสถานี, กองบังคับการ และกองบัญชาการ เพื่อบริหารจัดการคดีไม่ให้เกิดความซ้ำซ้อน วางระบบการประสานงานและส่งต่อข้อมูลอย่างรวดเร็วและมีประสิทธิภาพ รวมถึงให้ผู้บังคับบัญชาทุกระดับ กวดขันควบคุมการปฏิบัติของผู้ใต้บังคับบัญชาอย่างใกล้ชิด ขณะผู้บังคับบัญชาทุกระดับต้องลงไปขับเคลื่อนนโยบายตามที่ได้สั่งการลงไป รวมทั้งจัดทำโครงการ “ตำรวจสีขาว” สุ่มตรวจปัสสาวะตำรวจทุกนาย ติดตาม ตรวจสอบ และควบคุมความประพฤติ ของผู้ใต้บังคับบัญชาไม่ให้ไปเกี่ยวข้องกับยาเสพติดทั้งทางตรงและทางอ้อมโดยเด็ดขาด หากพบการกระทํา ความผิดจะต้องดําเนินการทางกฎหมาย ทางวินัย และทางปกครองอย่างเด็ดขาดทุกราย และจะมีการประเมินผลการปฏิบัติงานและนำมาใช้ในการแต่งตั้งโยกย้ายข้าราชการตำรวจในวาระที่จะถึงนี้ด้วย
ประมวลภาพ! นายกฯ ถึง “หนองบัวลำภู” เยี่ยมให้กำลังใจครอบครัวเหยื่อกราดยิง|วันที่ 9 ตุลาคม 2565 พล.อ.ประยุทธ์ จันทร์โอชา นายกรัฐมนตรี และรมว.กลาโหม พร้อมคณะเดินทางถึงวัดเทพมงคลพิชัย ต.ด่านช้าง อ.นากลาง จ.หนองบัวลำภู เยี่ยมให้กำลังใจครอบครัวผู้เสียชีวิต จากนั้น นายกฯ เยี่ยมให้กำลังใจครอบครัวผู้เสียชีวิต และเป็นประธานในพิธีสวดพระอภิธรรม ที่วัดราษฎร์สามัคคี ต.อุทัยสวรรค์ อ.นากลาง จ.หนองบัวลำภู เวลา 18.00 น.เริ่มสวดพระอภิธรรมโดยนายกฯ เป็นประธานสวดพระอภิธรรม ที่วัดราษฎร์สามัคคี ก่อนที่เวลา 21.45 น.นายกฯ เดินทางถึงท่าอากาศยานทหาร 2 กองบิน 6 (บน.6) ดอนเมือง กรุงเทพฯ
แพทองธาร ลั่นจัดการน้ำทั้งระบบกลับมาแน่ หากได้เป็นรัฐบาล|นางสาวแพทองธาร ชินวัตร หัวหน้าครอบครัวเพื่อไทย กล่าวเมื่อวันอังคาร (11 ต.ค.) ว่าพรรคเพื่อไทยจะนำนโยบายการบริหารจัดการน้ำทั้งระบบมาเป็นนโยบายหลักนโยบายหนึ่งของพรรค ในการหาเสียงสำหรับการเลือกตั้งครั้งต่อไป เพราะปัญหาน้ำ โดยเฉพาะ น้ำท่วม เป็นปัญหาเร่งด่วนที่ประชาชนจำนวนมากต้องเผชิญทุกปีและสร้างความลำบากให้ผู้ได้รับผลกระทบอย่างหนัก"หัวข้อที่ว่าเราจะจัดการดูแลเรื่องน้ำเนี่ย มามันต้องกลับมาแน่นอน แต่ว่าเราต้องดูด้วยว่าในรายละเอียดจะต้องปรับเปลี่ยนยังไง" นางสาวแพทองธาร กล่าว"นี่มันเป็นปัญหาที่ทำให้ประชาชนเดือดร้อน มันต้องถูกนำมาแก้ไขแน่นอนค่ะ"นายประเสริฐ จันทรรวงทอง เลขาธิการพรรคเพื่อไทย และสมาชิกสภาผู้แทนราษฎร (ส.ส.) จ.นครราชสีมา กล่าวเสริมนางสาวแพทองธาร ระหว่างการพบปะประชาชนที่ประสบภัยน้ำท่วมที่ จ.พระนครศรีอยุธยา ว่าที่ผ่านมาพรรคเพื่อไทยเตรียมจะทำระบบบริหารจัดการน้ำแล้ว แต่เกิดรัฐประหารเมื่อปี 2557 เสียก่อน หากมีโอกาสได้กลับมาเป็นรัฐบาลอีกครั้ง ก็จะยึดแผนเดิมดังกล่าวเป็นหลัก แต่ต้องมีการแก้ไขรายละเอียดให้สอดคล้องกับสภาพปัจจุบัน"แผนนั้นกับวันนี้นี่มันห่างกันร่วม 10 ปีแล้วนะครับ อาจจะต้องมีการปรับปรุงแผนเป็นเรื่องปกตินะครับ"เลขาธิการพรรคเพื่อไทย ให้ความเห็นต่อการบริหารจัดการน้ำของรัฐบาลภายใต้การบริหารของ พลเอก ประยุทธ์ จันทร์โอชาว่า ตลอด 8 ปีที่ผ่านมา น้ำก็ยังท่วมอยู่ และประชาชนในพื้นที่สะท้อนว่าปีนี้ท่วมสูงขึ้นกว่าหลายปีที่ผ่านมา เพราะการขาดความเข้าใจในการแก้ปัญหาทั้งระบบ และการจัดสรรงบประมาณแบบ "เบี้ยหัวแตก" 
รัฐบาล เตรียมงบ 2.3 หมื่นล้าน เยียวยาผู้ประสบภัยน้ำท่วม ยืนยันดูแลทั่วถึง|รัฐบาลเตรียมงบ 2.3 หมื่นล้านบาท เยียวยาผู้ประสบภัยน้ำท่วม พร้อมมอบหน่วยงานที่เกี่ยวข้อง เร่งสำรวจความเสียหายหลังน้ำลดน.ส.รัชดา ธนาดิเรก รองโฆษกประจำสำนักนายกรัฐมนตรี กล่าวถึงข้อสั่งการของพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมในที่ประชุมคณะรัฐมนตรีว่า ถึงสถานการณ์น้ำท่วม ในหลายพื้นที่สถานการณ์น้ำท่วมดีขึ้น ก็ต้องมีการดูแลเรื่องฟื้นฟูเยียวยา ให้เร่งดำเนินการเมื่อน้ำลดหน่วยงานที่เกี่ยวข้องก็จะสามารถลงพื้นที่ไปสำรวจความเสียหายได้ โดยให้รีบดำเนินการเพื่อที่จะได้ทำเรื่องเบิกจ่าย ส่วนการสร้างรายได้กระทรวงเกษตรและสหกรณ์ก็จะดูแลอยู่แล้วทั้งการจัดปัจจัยที่เกี่ยวข้องกับการผลิต เพื่อที่จะดูแลเกษตรกรที่อยู่ในพื้นที่ รวมถึงการซ่อมแซมโครงสร้างพื้นฐาน ทั้งกรมทางหลวงชนบทโดยให้ทุกหน่วยงานเข้าไปดูแลส่วนเรื่องงบประมาณถือเป็นอีกประเด็นที่นายกรัฐมนตรีได้พูดถึง ว่าได้มีการเตรียมงบประมาณโดยในเบื้องต้นคาดการว่าการเป็นผู้เยียวยาจะใช้งบประมาณเป็นอย่างน้อย 2.3 หมื่นล้านบาท โดยการเยียวยา ในขั้นต้นจะดำเนินการไปตามระเบียบข้อกฎหมาย ส่วนอะไรที่จะเพิ่มเติมให้นายกรัฐมนตรีก็ยินดีที่จะดูแลให้เพื่อให้การดูแลประชาชน เป็นไปอย่างทั่วถึง และครบถ้วน สมตามความเดือดร้อนที่เกิดขึ้น
บวงสรวงรูปปั้น "พล.อ.ชาติชาย ชุณหะวัณ" ปลุกน้าชาติสู้ศึกเลือกตั้ง หวังทวงคืนยุคทอง|พรรคชาติพัฒนากล้า บวงสรวงรูปปั้น "พล.อ.ชาติชาย ชุณหะวัณ" ปลุกน้าชาติสู้ศึกเลือกตั้ง เปลี่ยนหัวหน้าพรรคจากเทวัญ ลิปตพัลลภ เป็น กรณ์ จาติกวณิช วันนี้ (12 ต.ค.65) ที่สำนักงานใหญ่พรรคชาติพัฒนากล้า เลขที่ 2222/2 ถนนมิตรภาพ ต.ในเมือง อ.เมือง จ.นครราชสีมา พรรคชาติพัฒนากล้า ได้จัดงานพิธีเปิดอนุสรณ์สถาน พล.อ.ชาติชาย ชุณหะวัณ อดีตนายกรัฐมนตรีและอดีตหัวหน้าพรรคชาติพัฒนา และพิธีเปิดป้ายที่ทำการสำนักงานใหญ่พรรคชาติพัฒนากล้า โดยมีนายสุวัจน์ ลิปตพัลลภ ประธานพรรคชาติพัฒนา เป็นประธานประกอบพิธี และคณะกรรมการบริหารพรรค อาทิ นายเทวัญ ลิปตพัลลภ , นายวัชรพล โตมรศักดิ์ , นายแพทย์วรรณรัตน์ ชาญนุกูล , นายกรณ์ จาติกวณิช , นายกร์อปศักดิ์ สภาวสุ และสมาชิกพรรค เข้าร่วมในพิธีเป็นจำนวนมาก โดยเวลา 08.35 น. ได้มีพิธีบวงสรวงสิ่งศักดิ์สิทธิ์ และพิธีบำเพ็ญกุศลทักษิณานุประทาน ให้แก่ พล.อ.ชาติชาย ชุณหะวัณ เพื่อร่วมกันรำลึกถึงคุณงามความดี ที่อดีตนายกรัฐมนตรีและหัวหน้าพรรคชาติพัฒนาคนแรก ได้สร้างไว้ให้กับประเทศชาติและชาวโคราช โดยพรรคชาติพัฒนากล้าได้ย้ายรูปปั้นพลเอกชาติชายฯ จากที่ทำการพรรคชาติพัฒนาเดิม ที่กรุงเทพฯ มาไว้ที่ทำการพรรคใหม่ที่ อ.เมืองนครราชสีมา และได้ประกอบพิธีดังกล่าวเพื่อความเป็นสิริมงคลแก่สมาชิกพรรคหลังจากนั้นเวลา 09.45 น. นายสุวัจน์ ได้เป็นประธานในพิธีเปิดแพรคลุมป้าย สำนักงานใหญ่พรรคชาติพัฒนากล้า ที่บริเวณประตูทางเข้าสำนักงานใหญ่พรรคฯ โดยมีพระเทพสีมาภรณ์ เจ้าคณะจังหวัดนครราชสีมา เป็นประธานฝ่ายสงฆ์ เจิมป้ายพรรคชาติพัฒนากล้า ซึ่งรายงานข่าวแจ้งว่า ในวันที่ 16 ตุลาคม 2565 พรรคชาติพัฒนากล้า มีกำหนดการประชุมใหญ่สามัญประจำปีสมาชิกพรรค ที่ โรงแรมแคนทารี อ.เมืองนครราชสีมา จ.นครราชสีมา เพื่อปรับโครงสร้างกรรมการบริหารพรรค โดยเปลี่ยนหัวหน้าพรรค จากนายเทวัญ ลิปตพัลลภ เป็นนายกรณ์ จาติกวณิช และกรรมการบริหารพรรค อีก 7 ตำแหน่ง โดยมีนายสุวัจน์ ลิปตพัลลภ เป็นประธานพรรค เพื่อเตรียมสู้ศึกเลือกตั้ง โดยพรรคชาติพัฒนากล้าจากการนำของนายกรณ์ฯ จะชูนโยบายในการหาเสียงด้วยการฟื้นฟูเศรษฐกิจของประเทศ เอายุคทองเศรษฐกิจกลับคืนมา และเปลี่ยนสนามรบเป็นสนามการค้า เหมือนครั้งที่พลเอกชาติชาย ชุณหะวัณ เป็นนายกรัฐมนตรี
รัฐบาลปลื้ม ไทยอันดับ 5 เอเชียประเทศที่ดีที่สุดในโลก|รัฐบาลปลื้ม ไทยเป็นอันดับ 5 เอเชีย และอันดับ 2 อาเซียน ในการจัดอันดับประเทศที่ดีที่สุดในโลกประจำปี 2022นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยว่า ไทยได้รับการจัดอันดับเป็นอันดับที่ 5 ของเอเชีย และอันดับที่ 2 ของอาเซียนและอันดับที่ 28 ของโลกสำหรับประเทศที่ดีที่สุดในโลกประจำปี 2022 (U.S. News & World Report Best Countries Rankings) ของ usnews.com เว็บไซต์ที่จัดอันดับความนิยมด้านต่าง ๆ ( https://www.usnews.com/news/best-countries/rankings) ซึ่งพบว่า จากผลสำรวจทั้งหมด 85 ประเทศทั่วโลกในปี 2022 ประเทศที่ได้คะแนนสูงสุดเป็นประเทศที่ดีที่สุดในโลกคือ สวิตเซอร์แลนด์และอันดับ 2 ถึง 5 เรียงตามลำดับ คือ เยอรมนี แคนาดา สหรัฐอเมริกา และสวีเดน สำหรับ 5 อันดับสูงสุดของ ทวีปเอเชียได้แก่ ญี่ปุ่น อันดับ 6, จีน อันดับ 17, สิงคโปร์ อันดับ 19, เกาหลีใต้ อันดับ 20 และประเทศไทย อันดับที่ 28การจัดอันดับประเทศที่ดีที่สุดในโลกโดยรวมจะวัดประสิทธิภาพด้วยตัวชี้วัดที่หลากหลาย การสำรวจนี้แบ่งเป็น 10 หัวข้อ ได้แก่ ความสามารถในการปรับตัวของประเทศ สภาพแวดล้อมที่เอื้ออำนวยต่อผู้ประกอบการ คุณภาพชีวิต ความมีเอกลักษณ์ สิทธิทางสังคม อิทธิพลทางวัฒนธรรม การเปิดกว้างต่อธุรกิจ สถานะของประเทศในเวทีโลก การท่องเที่ยว และมรดกทางวัฒนธรรมทั้งนี้ ต่างชาติมีมุมมองและมีทัศนคติที่ดีต่อประเทศไทย มีจุดสนใจที่เป็นบวก ซึ่งเป็นที่นิยมชมชื่นของชาวโลก เป็นหนึ่งในประเทศที่มีผู้มาเยี่ยมชมมากที่สุดในโลก ทั้งนี้ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมเชื่อมั่นว่าปัจจัยที่จะทำให้ประเทศไทยประสบความสำเร็จ นอกเหนือจากความมีชื่อเสียงของไทย ทั้งความเป็นเอกลักษณ์ วัฒนธรรม และศักยภาพทางเศรษฐกิจที่เป็นศูนย์กลางสำคัญของภูมิภาคแล้ว สิ่งที่สำคัญคือทรัพยากรมนุษย์ของไทยที่มีความสามารถไม่แพ้ชาติใด รวมถึงมิตรไมตรีของคนไทย ความมีน้ำใจของทุกคน นายกรัฐมนตรีเชื่อมั่นว่าหากคนไทยร่วมใจกัน จะสามารถพัฒนาชาติก้าวข้ามผ่านทุกวิกฤตได้อย่างแน่นอน
"พล.อ.ประวิตร"  พร้อมสู้ศึกเลือกตั้ง ย้ำทุกนโยบายเน้นทำได้จริง ไม่ขายฝัน|พล.อ.ประวิตร ชูนโยบาย 3 แกนหลัก พร้อมสู้ศึกเลือกตั้ง ทุกนโยบายเน้นทำได้จริง ไม่ขายฝัน สานต่อช่วยประชาชนพล.อ. ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ เปิดเผยว่า การขับเคลื่อนนโยบายของพรรคพลังประชารัฐ ที่จะนำเสนอให้กับพี่น้องประชาชน สำหรับการเลือกตั้งที่จะมาถึงในอนาคตอันใกล้ พปชร. ยังเดินหน้าสานต่อนโยบาย 3 พันธกิจหลัก ที่ประกอบด้วย 1.สวัสดิการประชารัฐขจัดความเหลื่อมล้ำ 2.เศรษฐกิจประชารัฐ สร้างความสามารถและโอกาสที่เท่าเทียม และ 3.สังคมประชารัฐ สงบสุข เข้มแข็ง แบ่งปันโดยเป็นกรอบนโยบายที่จะมาช่วยเหลือประชาชน และตอบโจทย์ประเทศไทยภายใต้สถานการณ์ที่เปลี่ยนแปลงไป พร้อมนำพาประเทศไทยรวมถึงประชาชนให้มีความกินดีอยู่ดี มีคุณภาพชีวิตที่ดีขึ้น มุ่งเน้นไปที่การพัฒนาเศรษฐกิจฐานราก และช่วยเหลือชุมชนให้เกิดความเข้มแข็ง ครอบคลุมประชาชนทุกคนให้ได้รับสิทธิสวัสดิการของรัฐอย่างถ้วนหน้าส่วนนโยบายของพรรคพลังประชารัฐในครั้งนี้ เป็นการดำเนินนโยบาย เพื่อเป็นการต่อยอดจากการทำงาน และร่วมขับเคลื่อนนโยบายของพรรคในการบริหารราชการของรัฐบาลชุดนี้ เพราะต้องการต่อยอดนโยบายที่ดีและเป็นประโยชน์กับประชาชน พร้อมกับนำเสนอสิ่งใหม่ๆ ที่ตรงกับความต้องการของประชาชนอย่างแท้จริง ดังนั้น ประชาชนจะเป็นศูนย์กลางของการขับเคลื่อนนโยบาย โดยทุกนโยบายจะมีการพิจารณาถึงงบประมาณ สามารถชี้แจงแหล่งที่มาของงบประมาณได้แน่นอน เราเน้นทำได้จริง ไม่ขายฝัน เราฟังเสียงประชาชนว่ามีความเดือดร้อนอย่างไร จึงมาสู่การกำหนดเป็นนโยบายทั้งนี้ พรรคพลังประชารัฐให้ความสำคัญกับการพัฒนาคนทุกช่วงวัย ต้องทำให้ทุกคน มีโอกาส มีอนาคต ตั้งแต่วัยเด็ก จนถึงการดูแลคนวัยทำงาน เพราะถือเป็นการสร้างอนาคตของประเทศ ถือเป็นการลงทุนทางสังคม เด็กทุกคนควรจะมีสิทธิเลือกว่าอยากมีอนาคตอย่างไร เด็กต้องได้รับการศึกษาที่มีคุณภาพที่ดี จึงเกิดเป็นนโยบายสวัสดิการประชารัฐ จากครรภ์มารดาสู่เชิงตะกอน”ที่ดูแลตั้งแต่อยู่ในครรภ์ ด้วยมารดาประชารัฐ ฝากครรภ์ จนคลอด นอกจากนี้สำหรับผู้ที่มีอายุ 60 ปีขึ้นไป เราก็ไม่ทอดทิ้ง ต้องมีการดูแลสวัสดิภาพผู้สูงอายุ ยังสานต่อในเรื่องเบี้ยยังชีพผู้สูงอายุ บ้านพัก และสวัสดิการรักษาพยาบาล ไปจนถึงแนวทางการช่วยเหลือกลุ่มเปราะบาง และผู้ที่เสียชีวิตพล.อ.ประวิตร ยังกล่าวทิ้งท้ายว่า นโยบายของพรรค ต้องคิดให้ละเอียดในการที่จะนำนโยบายไปใช้แต่ละพื้นที่ เพราะทุกพื้นที่มีความแตกต่างตามบริบทของท้องถิ่น แต่ยังคงยึด 3 เสาหลักพรรคพลังประชารัฐ คือ สถาบันของการเมืองไทย เราคิดนโยบายเพื่อตอบโจทย์ความเหลื่อมล้ำ ความยากจน และตอบโจทย์ประชาชน เราจะเป็นพรรคที่ทำให้สังคมสงบสุข โดยจะก้าวไปข้างหน้าพร้อมๆกันและไม่ทิ้งใครไว้ข้างหลัง โดยที่นโยบายของเราที่จะขับเคลื่อน เกิดขึ้นบนพื้นฐานการรับฟังความคิดเห็นจากทุกภาคส่วน ที่ประชาชนเห็นด้วย และให้การตอบรับในการทำงานที่ผ่านมาและพร้อมที่จะทำต่อเนื่องเพื่อให้เกิดผลกับประชาชนอย่างแท้จริง
“แรมโบ้” ติง “โน้ส อุดม” ยุคนลงถนนใน "เดี่ยว 13" ระวังมีความผิด|แรมโบ้” ติง “โน้ส อุดม” ยุคนลงถนน ระวังมีความผิดตามกฎหมาย มองเอาเวลาออกไปช่วยเหลือประชาชนเดือดร้อนน้ำท่วมดีกว่านายเสกสกล อัตถาวงศ์ อดีตผู้ช่วยรัฐมนตรีประจำนายกรัฐมนตรี กล่าวถึงกรณี “เดี่ยว 13 ” โน้ส อุดม แต้พานิช วิพากษ์วิจารณ์โจมตี รัฐบาลและพล.อ.ประยุทธ์ จันทร์โอชา นายกรัฐมนตรี พร้อมทั้งได้ประกาศสนับสนุนการชุมนุมขับไล่นายกฯ ว่า การวิพากษ์วิจารณ์รัฐบาล และนายกฯนั้นเป็นเรื่องที่สามารถทำได้ เป็นสิทธิขั้นพื้นที่ตามรัฐธรรมนูญ แต่อย่าถึงขั้นริดรอนสิทธิ์ส่วนบุคคลที่ทำให้เสื่อมเสียและที่ผ่านมาพล.อ.ประยุทธ์ ก็เปิดกว้างพร้อมที่จะรับฟังข้อท้วงติง ข้อเสนอแนะและนำมาปรับใช้ในการบริหารประเทศชาติบ้านเมืองอยู่แล้วอย่างไรก็ตามที่มีกลุ่มสนับสนุนรัฐบาลพล.อ.ประยุทธ์ ออกมาเคลื่อนไหวตอบโต้นายอุดม หรือบางคนจะฟ้องร้องดำเนินคดีเอาผิดนายอุดม ก็เป็นเรื่องปกติตามระบอบประชาธิปไตยอยู่แล้ว ซึ่งคนที่เห็นว่า นายอุดม ทำไม่ถูกก็เป็นสิทธิแต่ละคนที่จะไปดำเนินการเอง ซึ่งก็ไม่ได้เกี่ยวข้องว่านายกฯเป็นคนสั่งการเลย เพราะนายกฯอดทนตั้งใจทำงานบริหารบ้านเมืองดีกว่าเนื่องจากขณะนี้ประชาชนกำลังได้รับความเดือดร้อน ประชาชนที่กำลังประสบภัยพิบัติจากน้ำท่วม ได้รับความทุกข์หลายจังหวัด คนไทยส่วนใหญ่รวมพลังร่วมใจทำหน้าที่จิตอาสาลงไปดูแลเยียวยา หาเครื่องอุปโภคบริโภคไปช่วยเหลือประชาชนที่ถูกน้ำท่วมกันอย่างล้นหลาม คงไม่มีเวลามานั่งฟังพวกใช้วาทะกรรมจากปากหากิน หารายได้ เอาเวลาออกไปช่วยเหลือชาวบ้านเดือดร้อนน้ำท่วมได้บุญกุศลมากกว่ากันเยอะเลยนายเสกสกล กล่าวด้วยว่า ส่วนที่นายอุดม ออกมาสนับสนุน ม็อบไล่นายกฯ จึงขอเตือนว่าเวลาจะพูดอะไรต้องระมัดระวัง อย่าเที่ยวพูดด้วยความสนุกปากโดยไม่คิดถึงผลกระทบที่จะตามมา เพราะอาจเข้าข่ายผิดกฎหมาย เช่น ยุยงปลุกปั่นให้คนลงถนน ก่อม็อบไล่นายกฯ ที่อาจนำไปสู่การสร้างความเดือดร้อนให้ประชาชนทั่วไป หรือเกิดความปั่นป่วนวุ่นวายให้เกิดขึ้นในบ้านเมืองได้ เช่นนี้ก็อาจมีความผิดทางกฎหมายได้
ซูเปอร์โพล ประชาชนไว้วางใจ "บิ๊กตู่" มากที่สุด|ซูเปอร์โพล ปชช.ไว้วางใจ”บิ๊กตู่”ทำให้กองทัพมีความสามารถเหมาะสม และป้องกันการโจมตีมากที่สุด ขณะขั้วฝ่ายค้านให้”แพทองธาร” พร้อมไว้วางใจอนุทินความมั่นคงด้านสาธารณสุขซูเปอร์โพล (SUPER POLL)สำรวจความคิดเห็นประชาชนจำนวน 1,176ตัวอย่างเรื่อง ความมั่นคงของชาติ กับ ภาคประชาชนระหว่างวันที่ 12 – 15 ตุลาคม พ.ศ.2565 ที่ผ่านมาเมื่อถามถึงนักการเมืองที่ประชาชนวางใจมากที่สุดในการทำให้กองทัพเป็นทหารอาชีพ อยู่นอกการเมืองทำให้กองทัพมีขนาดและขีดความสามารถที่เหมาะสม จำแนกตาม กลุ่มขั้วการเมืองฝ่ายรัฐบาลฝ่ายค้านและกลุ่มตัวช่วย หรือกลุ่มซอฟต์โหวต (Soft Vote) พบว่า ในขั้วรัฐบาล พล.อ.ประยุทธ์ จันทร์โอชาได้รับความวางใจจากประชาชนมากที่สุด คือร้อยละ 29.3 รองลงมาคือ พล.อ.ประวิตร วงษ์สุวรรณ ร้อยละ 14.2นายอนุทิน ชาญวีรกูล ร้อยละ 6.1 และนายจุรินทร์ ลักษณวิศิษฏ์ ได้ร้อยละ 3.7 ในขั้วฝ่ายค้าน พบว่า นางสาวแพทองธาร ชินวัตร ได้ร้อยละ 20.7 นายพิธา ลิ้มเจริญรัตน์ ได้ร้อยละ 9.0และ พล.ต.อ.เสรีพิศุทธ์ เตมียเวส ได้ร้อยละ 3.8 ในขณะที่ ขั้วกลุ่มตัวช่วย หรือ กลุ่มซอฟต์โหวต (Soft Vote)ได้แก่ นายพุทธิพงษ์ ปุณณกันต์ ร้อยละ 5.4 คุณหญิงสุดารัตน์ เกยุราพันธุ์ ร้อยละ 4.3 และอื่น ๆ ร้อยละ 3.5ตามลำดับที่น่าพิจารณาคือ ในยุคกระแสรัฐบาลดิจิทัลที่คนไทยส่วนใหญ่อยู่บนโลกออนไลน์นักการเมืองที่ประชาชนวางใจมากที่สุดเรื่อง การป้องกันและตอบโต้การโจมตีระบบสื่อสาร อินเทอร์เน็ตความปลอดภัยของเครือข่ายการเงิน ผลประโยชน์ของประชาชนและสินทรัพย์ดิจิทัล พบว่าในขั้วฝ่ายรัฐบาลพล.อ.ประยุทธ์ จันทร์โอชา ได้รับความวางใจจากประชาชนมากที่สุด ร้อยละ 24.1 รองลงมาคือ นายอนุทินชาญวีรกูล ร้อยละ 14.6 นายจุรินทร์ ลักษณวิศิษฏ์ ร้อยละ 6.9 และพล.อ.ประวิตร วงษ์สุวรรณ ร้อยละ 2.8ในขั้วฝ่ายค้าน พบว่า นางสาวแพทองธาร ชินวัตร ได้ร้อยละ 21.3 นายพิธา ลิ้มเจริญรัตน์ ร้อยละ 9.7และ พล.ต.อ.เสรีพิศุทธ์ เตมียเวส ร้อยละ 3.5 ในขณะที่ ขั้วกลุ่มตัวช่วยหรือกลุ่ม ซอฟต์โหวต (Soft Vote) พบว่าประชาชนวางใจมากที่สุดได้แก่ นายพุทธิพงษ์ ปุณณกันต์ ร้อยละ 8.4 คุณหญิงสุดารัตน์ เกยุราพันธุ์ ร้อยละ 4.8และอื่น ๆ ร้อยละ 3.9 ตามลำดับนอกจากนี้ นักการเมืองที่ประชาชนวางใจมากที่สุด เรื่อง ความมั่นคง ปลอดภัยด้านระบบสาธารณสุขของประเทศและของประชาชนในสายตาประชาชนและนานาประเทศทั่วโลก พบว่าในขั้วฝ่ายรัฐบาล นายอนุทิน ชาญวีรกูล ได้รับความวางใจจากประชาชนมากที่สุด ร้อยละ 23.7 รองลงมาคือพล.อ.ประยุทธ์ จันทร์โอชา ร้อยละ 18.7 นายจุรนิทร์ ลักษณวิศิษฏ์ ร้อยละ 5.0 และพล.อ.ประวิตร วงษ์สุวรรณร้อยละ 3.5 ในขั้วฝ่ายค้าน ประชาชนวางใจมากที่สุดได้แก่ นางสาวแพทองธาร ชินวัตร ร้อยละ 20.0 นายพิธา ลิ้มเจริญรัตน์ ร้อยละ 7.9 และพล.ต.อ.เสรีพิศุทธ์ เตมียเวส ร้อยละ 3.7 ในขณะที่ขั้วกลุ่มตัวช่วย หรือ กลุ่มซอฟต์โหวต (Soft Vote) พบว่า คุณหญิงสุดารัตน์ เกยุราพันธุ์ ได้ร้อยละ 10.2 นายพุทธิพงษ์ ปุณณกันต์ ร้อยละ4.2 และอื่น ๆ ร้อยละ 3.1 ตามลำดับอย่างไรก็ตาม ที่น่าสนใจคือ เมื่อถามถึง ปัจจัยชนะ ประชาชนตัดสินใจเลือกใครเพราะ กระแส หรือกระสุน (เงินและผลประโยชน์อื่น ๆ) พบว่า ส่วนใหญ่หรือร้อยละ 60.8 ตอบ กระแส สำคัญ
“ธัญวัจน์” ยันนโยบายใช้คำนำหน้าเพศตามความสมัครใจเกิดขึ้นได้|“ธัญวัจน์” ยัน นโยบายใช้คำนำหน้าเพศตามความสมัครใจเกิดขึ้นได้ หากเคารพ-เข้าใจสิทธิของผู้อื่น นายธัญวัจน์ กมลวงศ์วัฒน์ ส.ส.บัญชีรายชื่อพรรคก้าวไกล กล่าวถึงนโยบายความเท่าเทียมที่จะผลักดันให้ใช้คำนำหน้าเพศตามความสมัครใจ นโยบายดังกล่าวเป็นการยืนยันว่าพรรคให้ความสำคัญในประเด็นความหลากหลายทางเพศจากการผลักดันพ.ร.บ.สมรสเท่าเทียม ที่กำลังอยู่ในกระบวนการพิจารณาอยู่ในสภาฯขณะนี้และก้าวต่อไปของพรรคก้าวไกลคือ การรับรองทุกเพศสภาพ และ คำนำหน้าตามสมัครใจ เปลี่ยนแปลงระบบโครงสร้างสองเพศ เพื่อให้อนาคตของกฎหมาย สิทธิ์และการคุ้มครองครอบคลุมต่อคนทุกเพศเพื่อส่งเสริมความเสมอภาคทางเพศต่อไปซึ่งแน่นอนว่าสังคมอาจมีคำถามว่าหากการใช้คำนำหน้าเพศตามความสมัครใจถูกใจจริงในสังคมจะส่งผลให้เกิดความสับสนยุ่งอยากหรือไม่ โดยธัญวัจน์ยืนยันว่า การรับรองเพศทุกเพศสภาพ จะเปลี่ยนแปลงข้อมูลประชากรศาสตร์จากเดิมที่มีเพียงแค่ชายหญิง ซึ่งเป็นข้อมูลที่ไม่มีประสิทธิภาพเนื่องจากข้อมูล 2 เพศ มองไม่เห็นความหลากหลาย หากมีข้อมูลประชากรศาสตร์ทุกเพศก็สามารถออกแบบนโยบายด้านสุขภาพ หรือการจัดสรรงบประมาณเพื่อส่งเสริมความเสมอภาคทางเพศทั้งนี้นโยบายคำนำหน้าตามสมัครใจ เป็นสิทธิมนุษยชนพื้นฐานในการแสดงออกทางเพศ ความสมัครใจคือเจตจำนงที่จะดำรงชีวิตในอัตลักษณ์ใด ส่วนปัญหาเรื่องเอกสาร เรื่องการเดินทาง ระเบียบการแต่งกาย ที่เกี่ยวข้องกับเพศสภาพจะถูกแก้ไขให้หมายรวมถึงอัตลักษณ์ทางเพศ และเพศสภาพด้วย ปัญหาของบุคคลข้ามเพศ และเพศอื่น ให้สามารถแสดงออกในความเป็นอัตลักษณ์ทางเพศของตนผ่านคำนำหน้าได้ในเอกสารราชการต่าง ๆรวมถึงการคุ้มครอง และสำหรับคนทุกเพศก็สามารถเลือกที่จะไม่แสดงคำนำหน้าในบัตรประชาชนได้ด้วย เช่นเดียวกับ กรุปเลือด อาชีพ ศาสนา ในบัตรประชาชนที่จะเลือกแสดงหรือไม่ก็ได้ ทั้งหมดนี้สามารถเกิดขึ้นได้หากเราเข้าใจและเคารพสิทธิของตนเองและผู้อื่น  
“ประวิตร” บอก “โน๊ต” เดี่ยว13 วิจารณ์รัฐบาล แค่พูดบันเทิง ชมเก่ง|“ประวิตร” บอก “โน้ส-อุดม” ทอล์คโชว์เดี่ยว 13 วิจารณ์รบ. พูดเพื่อความบันเทิง ไม่ใช่เรื่องใหญ่โต แถมชื่นชมในความสามารถพล.อ.ประวิตร วงษ์สุวรรณ รองนายกรัฐมนตรี ให้สัมภาษณ์ผู้สื่อข่าวทางโทรศัพท์ โดยผู้สื่อข่าวสอบถาม ถึงกรณี นายอุดม แต้พานิช หรือ “โน้ส-อุดม” วิจารณ์การทำงานของรัฐบาลในการแสดงทอล์คโชว์ เดี่ยว 13ซึ่งพล.อ.ประวิตร กล่าวว่า “ผมตามดูคุณโน้ส มาตลอด ชื่นชมในความสามารถ ส่วนเรื่องวิจารณ์รัฐบาล เขาก็พูดมาทุกการแสดงเดี่ยว ในความคิดเห็นส่วนตัว คิดว่า เขาพูดเพื่อความบันเทิง คนดูก็มีวิจารณญาณ ในการฟังอยู่แล้ว ไม่ควรนำมาเป็นเรื่องราวใหญ่โตอะไร
นายกฯ ให้กำลังใจประชาชน ในช่วงสถานการณ์น้ำท่วม|โฆษกรัฐบาลเผย นายกฯ ให้กำลังใจประชาชน ข้าราชการ ภาคประชาสังคม ที่ช่วยเหลือกันในช่วงสถานการณ์น้ำท่วม กำชับเร่งช่วยเหลือพี่น้องประชาชนที่ได้รับผลกระทบ ในทุกพื้นที่อย่างเต็มกำลังนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยว่าจากสถานการณ์ฝนตกหนักในช่วงตั้งแต่วันที่ 28 ก.ย.-16 ต.ค. 65 ที่ผ่านมา ทำให้ยังมีสถานการณ์น้ำท่วมฉับพลัน น้ำป่าไหลหลากและน้ำล้นตลิ่ง ประชาชนได้รับผลกระทบเป็นวงกว้าง พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้ติดตามสถานการณ์และกำกับดูแลทุกหน่วยงานให้เร่งช่วยเหลือประชาชนที่ได้รับผลกระทบอย่างใกล้ชิด พร้อมกับฝากความห่วงใยและให้กำลังใจประชาชน ข้าราชการ ภาคประชาสังคม ที่ช่วยเหลือกันในช่วงสถานการณ์น้ำท่วมซึ่งสถานการณ์ล่าสุด (16 ต.ค. 65) กรมป้องกันและบรรเทาสาธารณภัย (ปภ.) รายงานยังคงมีสถานการณ์อุทกภัยในพื้นที่ 28 จังหวัด โดย ปภ. และหน่วยงานที่เกี่ยวข้องได้ประสานการช่วยเหลือผู้ประสบภัยและเร่งคลี่คลายสถานการณ์ภัยอย่างเร่งด่วนนายอนุชาฯ กล่าวว่า ปภ.รายงานผลกระทบจากฝนตกหนักในช่วงที่ผ่านมา ทำให้ยังมีสถานการณ์น้ำท่วมฉับพลัน น้ำป่าไหลหลาก และน้ำล้นตลิ่ง รวม 28 จังหวัด 148 อำเภอ 931 ตำบล 5,824 หมู่บ้าน ประชาชนได้รับผลกระทบ 365,888 ครัวเรือน ภาคเหนือมีแนวโน้มระดับน้ำลดลง ส่วนภาคตะวันออกเฉียงเหนือ และภาคกลางบางจังหวัดมีแนวโน้มระดับน้ำเพิ่มขึ้นโดย ปภ. ได้ประสานจังหวัดดูแลช่วยเหลือผู้ประสบภัยอย่างต่อเนื่องและระดมกำลังเร่งระบายน้ำอย่างเต็มกำลัง เพื่อคลี่คลายสถานการณ์ภัย ซึ่งปัจจุบันยังคงมีน้ำท่วมในพื้นที่ รวม 28 จังหวัด ได้แก่ ตาก พิจิตร นครสวรรค์ ขอนแก่น มหาสารคาม กาฬสินธุ์ ร้อยเอ็ด ยโสธร นครราชสีมา บุรีรัมย์ สุรินทร์ ศรีสะเกษ อุบลราชธานี หนองบัวลำภู อุทัยธานี ชัยนาท สิงห์บุรี อ่างทอง พระนครศรีอยุธยา ปทุมธานี นนทบุรี ลพบุรี สุพรรณบุรี นครปฐม นครนายก สระบุรี ปราจีนบุรี และฉะเชิงเทรานอกจากนี้ จากอิทธิพลของร่องมรสุมพาดผ่านภาคใต้ตอนกลาง ทำให้ภาคใต้มีฝนตกต่อเนื่อง และมีฝนตกหนักถึงหนักมากบางแห่ง ได้เกิดสถานการณ์น้ำท่วมฉับพลัน น้ำป่าไหลหลาก และน้ำท่วมขังในพื้นที่ 2 จังหวัดภาคใต้ ได้แก่ พังงา (อำเภอตะกั่วป่า) และภูเก็ต 3 อำเภอ (อำเภอถลาง อำเภอเมืองภูเก็ต และอำเภอกะทู้) รวม 10 ตำบล 15 หมู่บ้าน ปัจจุบัน (16 ต.ค. 65) ระดับน้ำลดลง เจ้าหน้าที่ในพื้นที่จากหน่วยงานที่เกี่ยวข้องได้ลงพื้นที่ช่วยเหลือประชาชนที่ได้รับผลกระทบ และติดตั้งเครื่องสูบน้ำเพื่อสูบระบายน้ำออกจากพื้นที่ท่วมขังอย่างต่อเนื่อง และช่วยอำนวยความสะดวกด้านการจราจรกับประชาชนผู้ใช้เส้นทางที่มีน้ำท่วมขัง ปิดกั้นเส้นทางที่ได้รับผลกระทบจากดินถล่ม รวมถึงฉีดล้างเส้นทางจราจรและบ้านเรือนประชาชนที่ได้รับผลกระทบจากน้ำป่าไหลหลาก“นายกรัฐมนตรีได้ติดตามและกำกับดูแลทุกหน่วยงานอย่างใกล้ชิดอยู่ตลอดเวลา พร้อมกำชับให้ทุกหน่วยงานที่เกี่ยวข้องทำงานร่วมกัน เพื่อให้ความช่วยเหลือพี่น้องประชาชนที่ได้รับผลกระทบจากสถานการณ์น้ำท่วมในทุกพื้นที่อย่างเต็มกำลังรวมถึงดูแลประชาชนที่ได้อพยพออกจากที่พักอาศัยอย่างดีที่สุด โดยเฉพาะเด็ก ผู้สูงอายุ ผู้ป่วยติดเตียง และกลุ่มเปราะบาง ที่ต้องได้รับการช่วยเหลือดูแลเป็นพิเศษ นอกจากนี้ ขอให้เจ้าหน้าที่ภาครัฐเร่งสำรวจประเมินความเสียหายในพื้นที่หลังสถานการณ์อุทกภัยคลี่คลายแล้วเพื่อช่วยเหลือเยียวยาประชาชนตามระเบียบกระทรวงการคลังฯ อย่างเร่งด่วน ทั้งนี้ หากประชาชนต้องการความช่วยเหลือจากสถานการณ์ในปัจจุบัน สามารถแจ้งได้ที่หมายเลข 191 และ 1599 หรือสายด่วนนิรภัย โทร. 1784 ตลอด 24 ชั่วโมง โดยทุกฝ่ายจะช่วยเหลือประชาชนให้ดีที่สุด”
เพื่อไทย ลั่นเป็นพรรคเดียวที่แก้ยาเสพติดได้จริง|นางสาวลิณธิภรณ์ วริณวัชรโรจน์ รองเลขาธิการพรรคเพื่อไทย กล่าวเมื่อวันจันทร์ (17 ต.ค.) ว่า พรรคเพื่อไทยเป็นพรรคเดียวเท่านั้นที่จะแก้ปัญหายาเสพติดที่กำลังระบาดหนักได้ความสำเร็จดังกล่าว ที่รองเลขาธิการพรรคเพื่อไทยรายนี้กล่าวถึงนั้น อ้างอิงจากนโยบายสงครามยาเสพติดเมื่อครั้งยังเป็นพรรคไทยรักไทย ภายใต้การนำของอดีตนายกรัฐมนตรี นายทักษิณ ชินวัตร ที่ดำรงตำแหน่งระหว่างปี 2544-2549รองเลขาธิการพรรคเพื่อไทย กล่าวต่อไปว่า การชูนโยบายดังกล่าวขึ้นมาอีกครั้งนั้น จะช่วยให้เยาวชนไม่สูญสิ้นอนาคตไปมากกว่านี้ เพราะช่วงกว่า 10 ปีที่ผ่านมา หลังรัฐประหารปี 2549 ความเข้มข้นของนโยบายดังกล่าวก็ลดลงไปมาก นับเป็นทศวรรษที่สูญหายของประเทศ นางสาวลิณธิภรณ์ พูดอีกว่า ตลอดหลายปีที่ผ่านมา พรรคเพื่อไทยพยายามสะท้อนปัญหานี้ให้รัฐบาลรับรู้ ทั้งยังอธิบายตั้งแต่ต้นตอไปจนถึงหนทางในการแก้ไขปัญหาแล้ว แต่การตอบสนองของรัฐบาลก็ไม่ทันการ และความพยายามแก้ปัญหายาเสพติดของรัฐบาล พลเอก ประยุทธ์ จันทร์โอชา ก็ไร้ประสิทธิภาพและไม่ตรงจุด จนเกิดเหตุสลดหลายครั้ง รวมถึงเหตุการณ์กราดยิงที่ อ.นากลาง จ.หนองบัวลำภู เมื่อหลายสัปดาห์ที่ผ่านมารองเลขาธิการพรรคเพื่อไทย ยกสถิติการจับกุมคดียาเสพติดระหว่างปี 2558-2564 ในยุค พล.อ.ประยุทธ์ มาเสริมด้วย ว่าการระบาดของยาเสพติดรุนแรงขึ้นเรื่อยๆ ดังนี้
ซิโน-ไทยฯ ยืนยันไร้โกงสร้างรัฐสภา ลั่นคนพูดไม่รู้จริง|นายภาคภูมิ ศรีชำนิ กรรมการผู้จัดการ บริษัท ซิโน-ไทย เอ็นจีเนียริ่ง แอนด์ คอนสตรัคชั่น จำกัด (มหาชน) แถลงเมื่อวันจันทร์ (17 ต.ค.) ยืนยันว่าโครงการนี้ไม่มีการทุจริต"ยืนยันอีกครั้งนะครับว่าโครงการนี้บริษัทกระทำการทุกอย่างตามมาตรฐานนะครับ ทุกอย่างถูกต้องตามสัญญา วัสดุที่ใช้มีคุณภาพ วิธีการทำงานผ่านการตรวจสอบจากฝ่ายวิศวกรรม ฝ่ายควบคุมงาน ฝ่ายที่ปรึกษาโครงการเรียบร้อยนะครับ" นายภาคภูมิ กล่าวการแถลงดังกล่าวเกิดขึ้นหลังจากนายวัชระ เพชรทอง อดีตสมาชิกสภาผู้แทนราษฎร (ส.ส.) พรรคประชาธิปัตย์ กล่าวผ่านสื่อมวลชนว่าการก่อสร้างรัฐสภาน่าจะมีการทุจริตหรือไม่ จึงเกิดการรั่วซึมของน้ำฝนและการใช้วัสดุคุณภาพต่ำกว่าที่ระบุไว้ในสัญญานายภาคภูมิ กล่าวว่า ผู้วิจารณ์บางคนไม่ทราบรายละเอียดของโครงการ และนำไปพูดจนอาจทำให้เกิดความเสียหาย"การที่ผู้ที่อาจจะไม่มีความเข้าใจเพียงพอหรืออาจจะไม่ได้ลงในรายละเอียด ไม่ได้มานั่งอ่านสัญญา ไม่ได้มาดูแบบทุกแผ่น ไม่ได้มาดู Specification เนี่ย เอาไปพูดโดยใช้ความเข้าใจส่วนตัวแล้วบางทีมันอาจจะไม่ตรงกับความเป็นจริงทุกประการ โดยเฉพาะอย่างยิ่งการนำไปสื่อในสื่อสาธารณะเนี่ย มันก็อาจจะทำให้ทางสื่อหรือทางประชาชนทั่วไปอาจจะเข้าใจผิดได้นะครับ""ทุกวันนี้ทุกคนพอพูดถึงรัฐสภา ก็ด้วยการชี้นำด้วยคนไม่รู้ แต่เป็นคนที่ต้องการจะมี... อะไรอะ... มีที่ยืนบนสื่อบนสังคมเนี่ย ก็พยายามที่จะสื่อไอ้ข้อความนี้ออกไปเพื่อให้ตัวเองมีหน้ามีตาในสังคม เป็นที่รับรู้ เป็นที่รู้จักในสังคม แต่สิ่งที่ท่านกระทำเนี่ยมันอาจจะเป็นผลกระทบกับบุคคลหลายๆ คนไม่ว่าจะเป็นทั้งในด้านตัวบริษัทเอง หรือไม่ว่าจะเป็นข้าราชการของทางรัฐสภา ไม่ว่าจะเป็นบริษัทผู้ควบคุมงาน บริษัทที่ปรึกษาทั้งหลายนะครับ"นายสุทธิพล พัชรนฤมล ผู้อำนวยการก่อสร้างโครงการรัฐสภา กล่าวชี้แจง 4 ประเด็นที่มีข้อกังขาผู้อำนวยการก่อสร้างโครงการรัฐสภารายนี้ กล่าวว่า รัฐสภามีปัญหาน้ำรั่วซึมที่ชั้นใต้ดิน B2 (บี2) จริง แต่บริษัทไม่ได้นิ่งนอนใจ และมีการหลายฝ่ายมาสำรวจเพื่อหาทางแก้ไข และพบว่าชั้นดังกล่าวอยู่ระดับต่ำกว่าน้ำราว 10 เมตร การรั่วซึมจึงเกิดขึ้นได้นายสุทธิพล กล่าวต่อไปว่า นอกจากนี้ บริษัทยังรับมอบพื้นที่มาเป็นส่วนๆ จึงเทคอนกรีตได้เป็น่ส่วนๆ ตามที่ได้รับมอบ โดยไม่ได้เทเป็นผืนใหญ่ครั้งเดียว ประกอบกับแรงดันมหาศาลของดินและน้ำนั้น ทำให้เกิดปัญหาดังกล่าว แต่ยืนยันว่าเสาเหล็กที่เป็นโครงสร้างหลักและส่วนที่รับแรงนั้นไม่มีปัญหาจากการรั่วซึมของน้ำแต่อย่างใดนายสุทธิพล เผยอีกว่า การขุดเพื่อวางสายไฟใต้ดินนั้นเป็นไปตามมาตรฐาน ยกเว้นบางจุดที่ยังขุดต่ำไม่พอ แต่จากการปรึกษากับผู้ควบคุมงานแล้วแก้ไขได้ และได้แก้ไขไปแล้วผู้อำนวยการก่อสร้างโครงการรัฐสภา ถึงประเด็นต้นไม้ที่นำมาปลูกและตายว่า บริษัทปลูกต้นไม้ตามข้อกำหนดในสัญญาทุกอย่าง เพียงแต่ว่าต้นไม้ที่นำมาปลูกนั้น มีข้อกำหนดว่าเป็นต้นไม้ใหญ่ ทำให้ต้นไม้ที่นำมาปลูกนั้นเป็นต้นไม้ที่มีอายุเยอะ การล้มตายจึงเกิดขึ้นได้นอกจากนี้ การที่นักภูมิสถาปัตย์กำหนดชนิดต้นไม้ให้เข้ากับคอนเซปต์ของโครงการก่อสร้างรัฐสภานั้น อาจไม่เข้ากับสภาพอากาศแวดล้อม จึงเป็นอีกสาเหตุของการล้มตายดังกล่าวด้วย"ต้นไม้ในโครงการเนี่ย ทางผู้ออกแบบด้านภูมิสถาปัตย์ เจตนารมณ์เขาคือเขาเลือกชนิดต้นไม้เพื่อให้เข้ากับคอนเซปต์ของการออกแบบของเขาว่า รัฐสภาแห่งนี้เขาวางธีมไว้ยังไง เขาเลือกชนิดต้นไม้มา ละก็ไม้ที่เลือกมาเป็นไม้ใหญ่ทั้งนั้น ไม่ใช่ไม้เล็ก เป็นไม้ใหญ่ ซึ่งมันอายุเยอะแล้วนะครับ" นายสุทธิพล กล่าว"แต่อย่างที่เรียนเมื่อตอนต้นว่า คอนเซปต์การออกแบบของผู้ออกแบบเขาเลือกไม้แต่ชนิดมานะครับ ไม้บางชนิดมันก็ไม่ได้เหมาะกับสภาพภูมิอากาศในกรุงเทพฯ หรือโดยเฉพาะที่อยู่ในคอร์ตกลางอาคาร ซึ่งมันมีปัจจัยอื่นๆ มาเกี่ยวข้อง เช่น ปริมาณแสงแดดมากน้อยไม่เท่ากัน แดดเช้า แดดบ่าย มีผลทั้งนั้น"อย่างไรก็ตาม นายสุทธิพล ยอมรับว่าการแรงสั่นสะเทือนหรือการกระทบกระเทือนจากก่อสร้างของบริษัทมีผลต่อการตายของต้นไม้ดังกล่าว แต่มีผลเป็นเพียงส่วนน้อยเท่านั้น และเป็นสิ่งที่เกิดขึ้นได้ จึงทำให้บริษัทรับผิดชอบเปลี่ยนต้นไม้ให้ทั้งหมดผู้อำนวยการก่อสร้างรัฐสภา กล่าวอีกว่า นายวัชระ อดีต ส.ส. ประชาธิปัตย์ กล่าวถึงประเด็นการใช้หินที่มีสีไม่ตรงกับข้อกำหนด ที่ระบุว่าต้องใช้หินสีส้มตามขนาดที่กำหนดเท่านั้น ว่าหินดังกล่าวเป็นวัสดุที่หายาก และบริษัททักท้วงตั้งแต่ก่อนก่อสร้าง แต่ผู้ออกแบบยืนยันว่าต้องใช้หินดังกล่าวเพื่อให้เข้ากับคอนเซปต์ของการออกแบบนายสุทธิพล กล่าวต่อไปว่า แต่เมื่อหินสีส้มดังกล่าวหายาก จึงปรึกษากับผู้ควบคุมโครงการและผู้ออกแบบอีกครั้ง จนได้ข้อสรุปตามที่เห็นพ้องกันและได้รับอนุญาตให้ใช้หินขนาดต่างกัน และสีที่ต่างกัน"เมื่อทางบริษัทรับงานมา เราสำรวจแล้วว่าหินตัวเนี้ยมันเลิกผลิตไปแล้ว เหมือนเขาไม่ผลิตแล้ว เราก็ได้มีการนำเสนอต่อคณะกรรมการตรวจการจ้างในขณะนั้น ต่อผู้ออกแบบในขณะนั้นว่า เปลี่ยนใช้หินตัวอื่นเถอะ แต่ผู้ออกแบบยืนยันว่าเขาต้องการ ต้องการ ทางเราก็ยืนยันว่าหินมันไม่พอ ก็จึงเป็นที่มาทำไมถึงบอกว่าทำไมฝั่งด้านหน้าถึงเป็นสีส้ม ฝั่งด้านถนนทหารเป็นสีเทา เมื่อเช้าที่พูดกันนะครับ ก็เป็นตามนั้นจริง แต่ไม่ได้ทำไปโดยพลการนะครับ ทุกอย่างทำโดยผ่านความเห็นชอบจากผู้ออกแบบ ผู้ควบคุมงาน และผ่านคณะกรรมการตรวจการจ้างทุกครั้งนะครับ รวมถึงขนาดหินที่มันเล็กลงนะครับ"นายภาคภูมิ กรรมการผู้จัดการ ซิโน-ไทย กล่าวอีกว่า ถ้าผู้ใดมีข้อสงสัยต่อตัวโครงการสามารถทำเรื่องมาสอบถามที่เลขารัฐสภาได้ หรือถ้าหากมีหลักฐานการทุจริตควรนำไปร้องเรียนต่อสำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) แทนการวิจารณ์ออกสื่อโดยไม่ทราบข้อเท็จจริงทั้งหมดหลังจากการแถลง มีสื่อมวลชนถามเกี่ยวกับประเด็นพื้นไม้ตะเคียนทอง ที่มีข้อวิจารณ์ว่าไม่ตรงตามข้อกำหนดการก่อสร้างนายสุทธิพล ยืนยันว่า บริษัทมีใบเสร็จการซื้อและการส่งมอบไม้ทั้งหมด ทั้งยังนำไปทดสอบกับกรมป่าไม้แล้วส่วนขนาดไม้ที่บางแผ่นยาวไม่ถึง 3 เมตรนั้น นายสุทธิพล กล่าวว่า ข้อกำหนดยกเว้นให้ใช้ไม้ขนาดไม่ถึง 3 เมตรได้เมื่อจัดวางแล้วไม่สวยงาม"ประเด็นที่บอกว่าไม้ 3 เมตร ในแบบเขียนใช่ครับว่าถ้าไม่ได้ระบุให้ใช้ไม้ 3 เมตร ยกเว้นในกรณีที่ไม่สวยงาม ไม่ลงตัว ให้สามารถใช้ไม้สั้นกว่า 3 เมตรได้ โดยผ่านความเห็นชอบจากผู้ออกแบบก่อน ซึ่งเรื่องนี้ก็ดำเนินการตามนั้นครับ"นายภาคภูมิตั้งข้อสังเกตว่า การวิจารณ์ดังกล่าวอาจต้องการสร้างแรงกดดันไปยังคณะกรรมการผู้ตรวจรับงานหรือไม่ ด้านนายสุทธิพล ยืนยันว่า มั่นใจว่าการตรวจรับงานจากบริษัทจะผ่านไปได้ เพราะบริษัททำตามข้อกำหนดตามสัญญาทั้งหมด แต่ก็ยอมรับว่าหนักใจเล็กน้อยจากข้อวิจารณ์ที่ออกมา ที่อาจสร้างแรงกดดัน
ฮือฮา! อดีตนายกฯ ทักษิณ โผล่ "ไกลบ้าน" รายการดังยูทูบ พาเที่ยวนครดูไบ|อดีตนายกรัฐมนตรี นายทักษิณ ชินวัตร ปรากฏตัวในรายการไกลบ้าน ทางช่อง Farose (ฟาโรส) ที่เผยแพร่ครั้งแรกเมื่อวันจันทร์ (17 ต.ค.) การปรากฏตัวนี้สร้างเสียงฮือฮาอย่างมากในโลกออนไลน์รายการไกลบ้านเป็นรายการท่องเที่ยวที่เผยแพร่ผ่านเว็บไซต์ยูทูบ ที่เจ้าของช่อง ซึ่งก็คือ ฟาโรส-ณัฏฐ์ กลิ่นมาลี พาไปพบกับเพื่อนหรือคนรู้จักที่เป็นคนไทยที่อาศัยในต่างประเทศ และไปเยือนสถานที่ต่างๆ ในประเทศเหล่านั้นเหตุนี้ส่งผลให้ แฮชแท็ก #ไกลบ้าน ถูกพูดถึงอย่างมากในหมู่ผู้ใช้งานเว็บไซต์ทวิตเตอร์ในไทย หลังจากเผยแพร่ได้ไม่นานรายการตอนนี้ อดีตนายกรัฐมนตรีพาฟาโรสไปชมสถานที่หลายแห่งในนครดูไบ ประเทศสหรัฐเอมิเรตส์ รวมถึง ศูนย์การค้าเดอะ มอลล์ ออฟ เอมิเรตส์ และบ้านพักของอดีตนายกรัฐมนตรีนายทักษิณ ลี้ภัยไปอาศัยยังนครดูไบหลังจากรัฐประหารเมื่อปี 2549 ที่นำโดย พลเอก สนธิ บุญรัตนกลิน เจ้าของวลี "ถึงตายก็พูดไม่ได้" และแม้อดีตนายกรัฐมนตรีมีโอกาสเดินทางกลับมาประเทศไทยอีกครั้งเมื่อวันที่ 28 ก.พ. 2551 ที่มีภาพการก้มกราบแผ่นดิน แต่หลังจากนั้นก็มีเหตุให้ต้องลี้ภัยไปอาศัยยังต่างประเทศอีก 
สันธนะ ลาออกสมาชิกเพื่อไทย หวั่นพรรคเข้าร่วมฝ่ายเผด็จการ|นายสันธนะ ประยูรรัตน์ ลาออกจากสมาชิกพรรคเพื่อไทยแบบตลอดชีพ เมื่อวันจันทร์ (17 ต.ค.)อดีตรองผู้กำกับการสันติบาลรายนี้ ระบุเหตุผลในหนังสือขอลาออกว่า ตนเกรงว่าในอนาคตพรรคเพื่อไทยอาจเข้าร่วมการเมืองกับฝ่ายเผด็จการ"ตามที่อ้างถึงข้าพเจ้าได้สมัครเข้าเป็นสมาชิกพรรคเพื่อไทยตั้งแต่เมื่อวันที่ 23 พ.ย. 61 นั้น เนื่องจากข้าพเจ้าทราบและเห็นว่าอนาคตภายภาคหน้าพรรคอาจจะมีแนวโน้มเข้าร่วมการเมืองกับพรรคการเมืองฝ่ายเผด็จการได้ ซึ่งขัดแย้งจากอุดมการณ์ความตั้งใจในการสมัครเข้าเป็นสมาชิกพรรคแบบตลอดชีพนับตั้งแต่แรก ดังนั้นข้าพเจ้าจึงมีความประสงค์ขอลาออกจากการเป็นสมาชิกพรรคเพื่อไทยตั้งแต่วันที่ 17 ต.ค. 65"
เอ๊า! "ศรีสุวรรณ" โดนบุกชกหน้า ขณะกำลังจะเข้าร้อง ปอท.เอาผิด "โน้ส อุดม"|ผู้สื่อข่าวรายงานว่า เมื่อเวลา 10.00 น. วันนี้ (18 ต.ค.) ที่ศูนย์รับแจ้งความกองบัญชาการตำรวจสอบสวนกลาง ถนนพหลโยธิน กทม. นายศรีสุวรรณ จรรยา เลขาธิการสมาคมพิทักษ์รัฐธรรมนูญไทย เดินทางมาพบ พงส.บก.ปอท.ยื่นร้องให้ตรวจสอบ โน้ส อุดม แต้พานิช พูดในการแสดง เดี่ยว 13 ประเด็นหนุน ม็อบทำหน้าที่แทนเรา ว่ามีความผิด พ.ร.บ.คอมพิวเตอร์ หรือไม่ อย่างไรแต่ระหว่างที่นายศรีสุวรรณให้สัมภาษณ์ต่อสื่อมวลชนอยู่นั้น มีชายคนหนึ่งปรี่เข้าไปกลางวงสัมภาษณ์ แล้วชกหน้านายศรีสุวรรณ จนเกิดการชุลมุนกันขึ้นหน้า บก.ปอท.โดยหลังก่อเหตุ มีคนพยายามแยกทั้งสองฝ่ายออกจากกัน โดยนายศรีวสุวรรณรีบเข้าไปภายใน บก.ปอท.ทันที ส่วนผู้ก่อเหตุ ประกาศตัวว่าตนคือ นายวีรวิชญ์ รุ่งเรืองศิริผล ผู้ชุมนุมกลุ่มราษฎร และอดีตผู้ชุมนุมเสื้อแดงปี 53 ซึ่งเคยบุกตบหน้า นายเสกสกล อัตถาวงศ์ หรือ แรมโบ้อีสาน มาแล้ว
รู้จัก "วีรวิชญ์ รุ่งเรืองศิริผล" ลุงเสื้อแดงที่ชกหน้า "ศรีสุวรรณ" เคยตบ "แรมโบ้" มาแล้ว|จากกรณีชายบุกชกหน้า นายศรีสุวรรณ จรรยา เลขาธิการสมาคมพิทักษ์รัฐธรรมนูญไทย กลางวงสัมภาษณ์ ขณะเข้าร้อง บก.ปอท. ให้ตรวจสอบ โน้ส อุดม แต้พานิช พูดในการแสดง เดี่ยว 13 ประเด็นหนุน ม็อบทำหน้าที่แทนเรา ว่ามีความผิด พ.ร.บ.คอมพิวเตอร์ หรือไม่ อย่างไรผู้สื่อข่าวรายงานว่า สำหรับ นายวีรวิชญ์ รุ่งเรืองศิริผล ผู้ก่อเหตุ เป็นที่รู้จักกันในชื่อ ลุงศักดิ์ วัย 62 ปี ดีไซเนอร์และอดีตผู้ชุมนุมเสื้อแดง และผู้ชุมนุมคณะราษฎร โดยนายวีรวิชญ์ ได้กล่าวหลังชกหน้านายศรีสุวรรณว่า หากจะดำเนินคดีกับตน ตนพร้อม เพราะมีหมายจับมาแล้วหลายหมาย และเคยตบนายเสกสกล อัตถาวงศ์ หรือ แรมโบ้อีสานมาแล้ว ผู้สื่อข่าวรายงานเพิ่มเติมว่า หมายจับที่นายวีรวิชญ์โดนนั้น ส่วนใหญ่เป็นคดีเกี่ยวกับการชุมนุม และคดีฝ่าฝืน พ.ร.ก.ฉุกเฉินฯสำหรับเหตุการณ์ที่ตบหัวแรมโบ้อีสานนั้น ต้องย้อนไปเมื่อวันที่ 19 ตุลาคม 2564 โดยนายวีรวิชญ์ได้ไปร่วมชุมนุมที่ทำเนียบรัฐบาล ร่วมกับกลุ่มแรงงานที่เดือนร้อนจากโรงงานผลิตชุดชั้นในปิดตัว โดยมี นายสุชาติ ชมกลิ่น รัฐมนตรีว่าการกระทรวงแรงงาน และ นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี ได้เชิญแกนนำมาร่วมพูดคุย ระหว่างนั้น นายวีรวิชญ์ที่รออยู่ที่ด้านล่างอาคาร และได้บอกกับผู้ชุมนุมว่า "รอดู ถ้าเจอแรมโบ้ จะตบให้ดู เพราะทำให้คนอีสานต้องเสื่อมเสีย จากพฤติกรรมเป็นคนเสื้อแดงกลับใจ"เมื่อนายเสกสกลเดินลงมาพร้อมคณะ นายวีรวิชญ์เรียกนายเสกสกลมา แล้วตบหัวไป 4 ครั้ง ก่อนที่นายเสกสกลจะต่อยหน้าอกคืน 1 ครั้ง นายวีรวิชญ์ต่อยคืน 1 ครั้ง ก่อนที่นายเสกสกลจะเดินไปยังจุดปราศรัยพร้อมคณะ  
ชลน่าน ลั่นยังไม่ได้คุยธรรมนัส หลังมีข่าวยืนยันกลับเพื่อไทย|นายชลน่าน ศรีแก้ว หัวหน้าพรรคเพื่อไทย กล่าวเมื่อวันอังคาร (18 ต.ค.) ถึงกรณีนายพรชัย อินทร์สุข สมาชิกสภาผู้แทนราษฎร (ส.ส.) จ.พิจิตร เขต 1 พรรคเศรษฐกิจไทย ยืนยันว่า ตนและนายธรรมนัส พรหมเผ่า อดีตหัวหน้าพรรค จะย้ายมาอยู่กับพรรคเพื่อไทย โดยขั้นตอนเหลือเพียงรวบรวมเอกสารว่า เบื้องต้นก็เพิ่งทราบข่าว ซึ่งไม่ทราบว่า เป็นมติของพรรคเศรษฐกิจไทยแล้วหรือไม่ จะเป็นข้อเท็จจริงมากน้อยแค่ไหนตนไม่แน่ใจ อาจเป็นเพียงความเห็นส่วนบุคคลมากกว่าหัวหน้าพรรคเพื่อไทยยืนยันอีกว่า ตนยังไม่ได้รับการพูดคุยติดต่อโดยตรงกับ ส.ส. คนดังกล่าว รวมถึงนายธรรมนัสด้วย ขณะเดียวกันช่วงสัปดาห์ที่ผ่านมา ตนได้ยินการให้สัมภาษณ์ของนายไผ่ ลิกค์ อดีตเลขาธิการพรรคเศรษฐกิจไทย ในรายการหนึ่งว่า ตอนนี้พรรคยังไม่ได้ตัดสินใจไปร่วมกับพรรคไหนส่วนที่นายพรชัย อ้างว่า ได้พูดคุยกับผู้ใหญ่ภายในพรรคเพื่อไทยแล้ว รวมถึงยังระบุชัดเรื่องการลงสมัครรับเลือกตั้งในพื้นที่ นายชลน่าน ระบุว่า กรรมการของพรรคมีหลายระดับ จะมีการพูดคุยกันจริงหรือไม่นั้น ตนไม่สามารถยืนยันได้ เพราะยังไม่ทราบ แต่โดยสรุป คือยังไม่เป็นทางการ เงื่อนไขจะรับบุคคลใดเข้ามา ก็มีหลักเกณฑ์ที่ชัดเจนกำหนดอยู่ว่าเป้าหมาย คือต้องแลนด์สไลด์ทั้งนี้ ถ้าสมาชิกที่เข้ามาทำให้เป้าหมายพรรคเป็นจริงได้ จะเป็นเรื่องที่น่าพิจารณาอย่างยิ่ง แต่หากเข้ามาแล้วกระแสต่อต้านมากกว่า ทางคณะกรรมการที่เกี่ยวข้อง คงต้องมาพิจารณาอย่างละเอียด เพราะพรรคให้ความสำคัญเสียงของพี่น้องประชาชนเป็นหลัก พร้อมย้ำว่า ต้องพิจารณาอย่างละเอียดรอบคอบ และต้องปฏิบัติตามขั้นตอนของพรรคขณะเดียวกัน นายชลน่าน ยังให้การต้อนรับนายสิรวิชญ์ เสรีธิวัฒน์ หรือ จ่านิว นักเคลื่อนไหวทางการเมือง ที่เข้าสมัครสมาชิกพรรคเพื่อไทย โดยนายสิรวิชญ์ กล่าวอยากเป็นส่วนหนึ่งที่ทำให้พรรคเพื่อไทยแลนด์สไลด์ ซึ่งหากมีโอกาสตนอยากช่วยเรื่องการทำนโยบายสาธารณะ รวมถึงเป็นทีมงานดูแลด้านการเลือกตั้งด้วย
ธรรมนัส ปฏิเสธข่าวย้ายซบเพื่อไทย-ไม่ยุบพรรค มีแต่สื่อมวลชนเดาไปเอง|ร้อยเอก ธรรมนัส พรหมเผ่า สมาชิกสภาผู้แทนราษฎร (ส.ส.) จ.พะเยา เขต 1 พรรคเศรษฐกิจไทย โพสต์เฟซบุ๊กเมื่อวันอังคาร (18 ต.ค.) ปฏิเสธข่าวว่าตนจะย้ายไปสังกัดพรรคเพื่อไทยส.ส. จ.พะเยา รายนี้ ระบุว่า ข่าวนี้มาจากการที่นายพรชัย อินทร์สุข ส.ส. จ.พิจิตร ของพรรคเศรษฐกิจไทย นั่งพูดคุยในเชิงปรับทุกข์ถึงอนาคตทางการเมืองของตัวเองให้ผู้สื่อข่าวที่สนิทสนมฟังเท่านั้น ไม่ได้เป็นการสัมภาษณ์"ไม่ได้เป็นการให้สัมภาษณ์ แต่เป็นการนั่งพูดคุยกับนักข่าวที่สนิทสนมกัน ปรับทุกข์ บอกเล่าเรื่องราวอนาคตทางการเมืองให้ฟังว่าจะเอาอย่างไร" ร.อ.ธรรมนัส โพสต์ร.อ.ธรรมนัส โพสต์อีกว่า พรรคเพื่อไทยเองก็เปิดตัวว่าที่ผู้สมัคร ส.ส. ในพื้นที่ของพรรคเศรษฐกิจใหม่ไปแล้วด้วย จึงเป็นไปไม่ได้ที่จะย้ายไปพรรคเพื่อไทยและลงแข่งในพื้นที่เดียวกันให้ทับซ้อนกัน"ส.ส.พรชัย จะไปอยู่พรรคเพื่อไทย ได้อย่างไร เพราะไปทับซ้อนกับคนของพรรคเพื่อไทยที่มีการเปิดตัวไปแล้ว"นอกจากนี้ ส.ส. จ. พะเยา ระบุต่อไปว่า พรรคเศรษฐกิจไทยจะเดินหน้าทำงานการเมืองต่อไป ไม่มีการยุบพรรค ส่วนการที่ตนลาออกจากหัวหน้าพรรคนั้น ก็มีคนมาทำหน้าที่แทนอยู่แล่วร.อ.ธรรมนัส เผยถึงอนาคตทางการเมืองของพรรคว่ายังไม่มีการตัดสินใจ เพราะยังมีเวลาเหลืออยู่ แต่ที่ผ่านมาพรรคไม่เคยระบุว่าจะไปอยู่ที่ไหน มีแต่เพียงการคาดเดาของสื่อมวลชนเท่านั้น
"เสรีพิศุทธ์" บอก "ศรีสุวรรณ" แค่ถูกสั่งสอน ถ้าเรียก "ความรุนแรง" ต้องโดนมีด ไม้ ปืน|พล.ต.อ.เสรีพิศุทธ์ เตมียเวส หัวหน้าพรรคเสรีรวมไทย ออกมากล่าวถึงกรณีที่ นายศรีสุวรรณ จรรยา เลขาธิการองค์การพิทักษ์รัฐธรรมนูญไทย ถูกชกหน้าขณะเข้ายื่นคำร้องให้ตรวจสอบการแสดง เดี่ยว 13 ที่มีการพูดพาดพิงรัฐบาล โดยระบุว่า เรื่องนี้เกิดจากการที่นายศรีสุวรรณไปร้องเรียนคนอื่นในกรณีต่างๆ แม้กระทั่งตนก็เคยถูกร้อง มองว่าเป็นเพราะนายศรีสุวรรณ อยากเด่น อยากดัง อยากเป็นข่าว แต่หากลงรายละเอียดจากการที่นายศรีสุวรรณไปร้องกรณีต่างๆ พบว่ามีการเรียกรับผลประโยชน์ ที่รับเงินมาทั้งหมดไม่เคยเข้าสมาคมแม้แต่ครั้งเดียว"นายศรีสุวรรณ เขาเคยพูดเองว่าไปร้องคดีโน้น คดีนี้ ก็ได้เงินมาทั้งสิ้นนะครับ แล้วเขาคิดว่าการยื่นร้องก็นับเป็นคดีแล้ว มันไม่ใช่ คดีมันต้องทำแบบตำรวจสอบสวน มีพยานหลักฐาน ฟ้องไม่ฟ้อง ไอ้นี่ไปยื่นบอกคดีเสร็จแล้ว"การที่นายศรีสุวรรณไปยื่นร้องเรียน ไม่ใช่เรื่องที่ผิด ไม่มีปัญหาอะไร แต่ถ้ายื่นผิด ยื่นพลาด ยื่นร้องเท็จ ก็ถูกดำเนินคดี บางคนอาจจะไม่คิดอะไร แต่บางคนคิด และอยากสั่งสอนบ้าง จึงอาจเกิดเหตุการณ์ชกต่อยกันขึ้น ทั้งนี้ จะเอาอะไรมาวัดถึงความรุนแรง"การสั่งสอนก็คืออย่างที่เห็น ก็มาชกเขา สังคมก็ไม่เข้าใจ บางทีก็ว่าเอ๊ะ เราไม่ควรใช้ความรุนแรงกัน มาตรฐานอยู่ตรงไหน ความรุนแรงคืออะไร สำหรับผมมันก็แค่ชกเนี่ย ไม่ได้ใช้ความรุนแรง แค่เป็นการสั่งสอน แต่ถ้ารุนแรงก็หมายความว่าเอามีด เอาไม้ เอาปืน เอาอะไรต่างๆ มาล่อเลย มาตรฐานคนไม่เหมือนกัน ผมก็ไม่ไปว่า คนโน้น คนนี้ พูดผิดพูดถูกหรอก"พลตำรวจเอกเสรีพิศุทธ์ ระบุต่อว่า ตนเองก็เคยสั่งสอนนายศรีสุวรรณด้วยการใช้กฎหมาย การฟ้องคือฟ้องด้วยอาญา และแพ่ง พร้อมทั้งเสนอยุบสมาคม เพื่อหยุดการยื่นร้องเรียนไปเรื่อยของนายศรีสุวรรณ แต่คนอื่นอาจจะมีการหยุดนายศรีสุวรรณที่แตกต่างจากตนเมื่อถามถึงความคืบหน้าในการยื่นยุบสมาคมของนายศรีสุวรรณ พลตำรวจเอกเสรีพิศุทธ์ กล่าวว่า เรื่องนี้ค้างอยู่ที่กรมการปกครอง กระทรวงมหาดไทย ตนเห็นว่าตนเป็นคนยื่นยุบเอง จึงไม่อยากเข้าไปสอดแทรกการทำงาน หากเป็นผู้อื่นยื่น ตนอาจเชิญเข้ามาสอบถามในกรรมาธิการแล้วว่าสาเหตุใดถึงล่าช้า"อะไรก็ไม่รู้ล่าช้าไปหมด จนกระทั่งเปลี่ยนอธิบดีกรมการปกครองมาแล้ว ความจริงสามารถตรวจสอบได้ไม่ยากเลย ถ้าคุณทำงานจริงๆ"ส่วนที่ในโลกออนไลน์ถูกใจกับการที่นายศรีสุวรรณถูกชก พลตำรวจเอกเสรีพิศุทธ์ ระบุว่า สังคมเป็นแบบนี้ ก็ต้องฟังเสียงส่วนใหญ่ในระบอบประชาธิปไตย"เขาอาจจะชกผิดคนก็ได้ คนที่ควรจะให้ชกมี อยู่ในทำเนียบ ถ้าเขาชกคนนั้น"
ตำรวจบุกรวบ "ลุงศักดิ์" ชายชก "ศรีสุวรรณ" ตามหมายจับคดี "แรมโบ้"|ตำรวจบุกรวบ "ลุงศักดิ์" มือตบ "ศรีสุวรรณ" ตามหมายจับคดี"แรมโบ้" คุมสอบกองปราบ เสื้อแดงแห่ให้กำลังใจวันที่ 19 ต.ค. ผู้สื่อข่าวรายงานว่า เจ้าหน้าที่ตำรวจกองปราบปราม นำหมายจับในคดีค้างเก่า เข้าจับกุม นายวีรวิชญ์ รุ่งเรืองศิริผล หรือ ลุงศักดิ์ บุคคลที่ชกหน้า นายศรีสุวรรณ จรรยา เลขาธิการสมาคมพิทักษ์รัฐธรรมนูญไทยขณะให้สัมภาษณ์สื่อมวลชน ที่กองปราบปราม เมื่อวานที่ผ่านมาโดยตำรวจบุกจับขณะเตรียมตัวไปออกรายการทีวีชื่อดัง โดยใช้หมายจับเก่าปี 2564 คดีตบหน้า แรมโบ้ อีสาน ซึ่งศาลยังไม่ถอนหมายจับจากนั้นเจ้าหน้าที่ชุดจับกุมคุมตัวลุงศักดิ์ มาถึงอาคารกองปราบปราม โดยมีกลุ่มคนเสื้อแดงที่รู้ข่าวมารอให้กำลังใจ ตระโกนด่าเจ้าหน้าที่ตำรวจ พร้อมต่อว่าไม่ให้ความเป็นธรรม
อาจารย์ มธ. เผยถูก "ศรีสุวรรณ" ร้องไปเรื่อย กระทบอาชีพ-ครอบครัว รุนแรงกว่าต่อยหน้า|นายษัษฐรัมย์ ธรรมบุษดี อาจารย์ประจำวิทยาลัยสหวิทยาการ มหาวิทยาลัยธรรมศาสตร์  (มธ.) ได้โพสต์ข้อเขียนผ่านเฟซบุ๊ก ถึงกรณีที่ นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย ถูก นายวีรวิชญ์ รุ่งเรืองศิริผล อายุ 62 ปี กลุ่มศักดินาเสื้อแดงต่อต้านเผด็จการ ได้บุกเข้าชกหน้า ระหว่างที่เดินทางไปร้อง โน้ส อุดม แต้พานิช โดยมีรายละเอียดดังนี้“ในฐานะคนเคยโดนศรีสุวรรณไล่ฟ้องเรื่อยเปื่อย จนส่งผลกระทบต่อชีวิตและอาชีพไม่มีใครติดตามว่า หลังจากศรีสุวรรณยื่นฟ้อง เรื่องนี้เป็นเท็จจริงอย่างไร คนที่ไม่ได้ติดตามหลายคนก็ไม่รู้ เพราะมีแต่ข่าวนี้ลงผมถูกแหล่งทุนปฏิเสธ มีการยกเลิกการบรรยายพิเศษ ฯลฯ คนในครอบครัวเกิดความกังวลต้องคอยรับสายโทรศัพท์ จากการฟ้องเรื่อยเปื่อยที่เลือกคดีโทษสูงแบบไร้มูลเพื่อให้เป็นข่าว ฟ้องคนไปทั่วผมพูดตรงๆ ว่า สิ่งที่ศรีสุวรรณ ทำกับผมและหลายคน รุนแรงกว่าการต่อยหน้ามาก เป็นความรุนแรงที่มองไม่เห็น แต่บ่อยครั้งมันฆ่าคนทั้งเป็น เหมือนวิทยุยานเกราะช่วง 6 ตุลา เหมือนความเห็นทางการเมืองของทมยันตี และฝ่ายขวาอีกหลายคน พวกนี้ก็อาจไม่เคยฆ่ามดสักตัว แต่ความเห็นของพวกเขาก็นำสู่ความเกลียดชังมากมายผมโกรธและเกลียดเขามาก ทั้งๆ ที่เราไม่เคยรู้จักอะไรกัน หน้าที่การงานไม่เกี่ยวกัน และผมก็ไม่ได้เป็นผู้มีอำนาจทางการเมืองอะไร แต่ก็ยังอุตส่าห์ผูกกรรมต่อกันแต่ช่วงต้นปีผมได้ยินข่าวเขา จึงตัดสินใจให้อภัยเขาเห็นแก่ว่าเขามีลูกเพิ่งเกิดและวันหนึ่งเขาก็จะเข้าใจว่าเรื่องสังคมที่เท่าเทียมและรัฐสวัสดิการที่ผมเรียกร้องสำคัญอย่างไร ที่คนจะมีชีวิตอย่างเท่าเทียมทั้งนี้ ผมตระหนักดีว่าการกล่าวว่าให้อภัยเขา ผมพูดด้วย อภิสิทธิ์บางอย่าง เพราะผมมีปากกา มีไมค์ มีพื้นที่ที่สามารถขยายความเห็นของผมเพื่อโต้แย้ง และทำให้เขาเป็นตัวตลกต่อไปได้เครื่องมือแต่ละคนไม่เท่ากัน ภาวะการถูกกดขี่ของคนไม่เท่ากัน ผมเอาศีลธรรมที่ตัวเองเชื่อยึดถือไปบอกว่าให้แต่ละคนยักไหล่กับศรีสุวรรณก็ไม่ได้เช่นกันเรื่องนี้จึงตามแต่ละคนจะสะดวก จะถอดบทเรียน หรือปฏิรูปนิยามของคำว่าสันติวิธีก็ทำไปพร้อมกันได้ จะเน้นความถูกต้องทางการเมือง ก็ให้พูดถึงความรุนแรงประเภทที่เรามองไม่เห็นด้วย ทำไปได้พร้อมกัน”
โอ๊ค พานทองแท้ สุดปลื้ม ภรรยาคลอดลูกแฝดชายหญิง ตอบชัดไม่ต้องนับวันแต่ง!|ขอแสดงความยินดีกับคุณพ่อป้ายแดง โอ๊ค พานทองแท้ หลังประกาศข่าวดี ภรรยาคนสวยคลอดลูกฝาแฝดชายหญิงแล้ววานนี้ (18 ต.ค.) พานทองแท้ ชินวัตร หรือ โอ๊ค ลูกชายอดีตนายกรัฐมนตรี ทักษิณ ชินวัตร ได้โพสต์ภาพลงอินสตาแกรม ประกาศข่าวดีว่าภรรยาคนสวย ณัฐฐิญา ปวงคำ หรือ ติ๊ก ผู้บริหารโรงแรม เอส.ซี.พาร์ค คลอดลูกฝาแฝดชายหญิงแล้ว โดยระบุว่า"แฝดน้อยทั้ง 2 ของพ่อโอ๊ค ลืมตาดูโลกแล้วนะครับ ผมและติ๊กตั้งใจจะมีลูกแฝดด้วยกัน ตั้งแต่ยังไม่มีฤกษ์แต่งงาน ดังนั้นไม่ต้องแอบนับวันแต่งนะ ยังไงก็ไม่ถึง 9 เดือนแน่นวล 5555 ตอนนี้เราได้แฝดหญิง-ชาย สมความปรารถนา เป็นครอบครัวที่สมบูรณ์แบบแล้ว เหลือแค่รอวันปู่ปู่ตาตา กลับมาเป็นแบบอย่าง & กำลังใจให้หลาน ๆ ครับ"งานนี้ เพื่อนสนิทอย่าง มดดำ คชาภา ตันเจริญ รวมถึงชาวเน็ตเข้ามาแสดงความยินดีกับคุณพ่อป้ายแดงเป็นจำนวนมากสำหรับ โอ๊ค พานทองแท้ ชินวัตร ได้ควงแขนแฟนสาว น.ส.ณัฐฐิญา ปวงคำ ผู้บริหารโรงแรม เอส.ซี.พาร์ค เข้าพิธีวิวาห์อย่างเรียบง่าย ที่บ้านพักของนายพานทองแท้ ย่านคันนายาว กทม. โดยมีคุณพ่อทักษิณวิดีโอคอลมาสู่ขอเจ้าสาว
"ประวิตร" ยังไม่คุย "หม่อมอุ๋ย" ร่วมทีมเศรษฐกิจ พปชร. ปัดแตกคอปมนาฬิกา|“ประวิตร” ยังไม่คุย “หม่อมอุ๋ย” ร่วมทีมเศรษฐกิจ พปชร. ปัดแตกคอปมนาฬิกา สั่งเข้มมือฉกปืน-ยาเสพติดพล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ กล่าวถึงกรณีที่ นายนิโรธ สุนทรเลขา ประธานวิปรัฐบาล เสนอให้ หม่อมราชวงศ์ปรีดิยาธร เทวกุล นั่งหัวหน้าทีมเศรษฐกิจพรรคพลังประชารัฐว่า ยังไม่ได้มีการพูดคุยกับหม่อมราชวงศ์ปรีดิยาธร และไม่รู้จะมาหรือไม่ แต่ยอมรับว่า เก่งอยู่แล้ว ไม่น่าจะมีปัญหาพร้อมยืนยันว่า ความสัมพันธ์ระหว่างตนเองกับหม่อมราชวงศ์ปรีดิยาธร ดีกัน พูดคุยกันโดยตลอด แม้ว่าหม่อมราชวงศ์ปรีดิยาธร จะให้ข้อมูลต่อ ป.ป.ช.ว่า นายปัฐวาท สุขศรีวงศ์ เพื่อนของพล.อ.ประวิตร ไม่ได้มีมรดกเป็นนาฬิกาหรู ซึ่งพลเอกประวิตร ระบุ หม่อมราชวงศ์ปรีดิยาธร จะไปรู้ได้อย่างไร เพราะเป็นมรดกของนายปัฐวาท และไม่ได้ลงในบัญชีมรดก อีกทั้งไม่มีใบสำคัญต่างๆซึ่งเป็นเรื่องของมรดกที่ให้ลูก การที่เอามาให้ยืม จึงไม่ใช่ปัญหา โดยผู้จัดการมรดก ไม่จำเป็นต้องรู้ทุกอย่าง พร้อมถามย้ำความสัมพันธ์ระหว่างพล.อ.ประวิตร กับหม่อมราชวงศ์ปรีดิยาธร มีปัญหากันหรือไม่ พล.อ.ประวิตร กล่าวว่า “ไม่มี”ขณะเดียวกัน พล.อ.ประวิตร ยังกล่าวถึงกรณีกลุ่มผู้ค้ายาเสพติดปล้นของกลางทั้งยาเสพติดและปืนของเจ้าหน้าที่ ที่ อ.รัฐภูมิ จ.สงขลา ว่า ขณะนี้จับตัวได้แล้ว ส่วนมีเจ้าหน้าที่ของรัฐ เข้าไปมีส่วนเกี่ยวข้องด้วยหรือไม่ พล.อ.ประวิตร กล่าวว่า จะเร่งดำเนินการทั้งหมดทั้งนี้ พล.อ.ประวิตร ยืนยันความเชื่อมั่นกับประชาชน จะทำคดีนี้ให้เกิดความโปร่งใส โดยสามารถจับกุมได้ทุกครั้ง ทุกที่ ที่มีการสั่งให้ดำเนินการเรื่องยาเสพติด รวมถึงขยายผล ป้องกัน ให้ประชาชนเกิดความปลอดภัย เพราะยาเสพติดเป็นเรื่องสำคัญที่รัฐบาลให้ความสำคัญ
เพื่อไทย จวกรัฐบาลเยียวยาน้ำท่วม “ไม่ทัน-ไม่พอ-ไม่ถูกหลักการ”|เพื่อไทยจวกรัฐบาล”ประยุทธ์”เยียวยาน้ำท่วม “ไม่ทัน ไม่พอ ไม่ถูกหลักการ” ชดเชยน้อยกว่าสมัย”ยิ่งลักษณ์” รีดดอกเบี้ยเงินกู้ 4% ซ้ำเติมเกษตรกรนายชนินทร์ รุ่งธนเกียรติ รองโฆษกพรรคเพื่อไทย และว่าที่ผู้สมัครสมาชิกสภาผู้แทนราษฎรจังหวัดสุรินทร์ กล่าวถึงการเยียวยาผู้ได้รับผลกระทบจากภัยพิบัติน้ำท่วมของรัฐบาลภายใต้การนำของพลเอกประยุทธ์ จันทร์โอชา นายกรัฐมนตรีและรัฐมนตรีว่าการรกระทรวงกลาโหมว่า การช่วยเหลือเยียวยาผู้ประสบอุทกภัยของรัฐบาลนี้ ทั้ง “ไม่ทัน ไม่พอ และไม่ถูกหลักการ” เพราะจนถึงขณะนี้ยังมีอีกหลายพื้นที่ที่ถูกน้ำท่วมหนักยังไม่ได้ผระกาศเป็นเขตภัยพิบัติ ซึ่งจะมีผลต่อการช่วยเหลือเยียวยาตามสิทธิ์ที่ควรได้นายชนินทร์ กล่าวอีกว่า นอกเหนือจากความเชื่องช้าแล้ว เงินเยียวยาเกษตรกรผู้ได้รับผลกระทบก็น้อยนิดและไม่เพียงพอ เยียวยาเพียงไร่ละ 1,340 บาทเท่านั้น ในขณะที่น้ำท่วมในปี 2554 รัฐบาลนางสาวยิ่งลักษณ์ ชินวัตร อดีตนายกรัฐมนตรี เยียวยาไร่ละ 2,222 บาท แต่เหตุใดเมื่อเวลาผ่านมากว่า 10 ปีในยุคที่ค่าครองชีพแพงทั้งแผ่นดิน เงินเยียวยาอุทกภัยกลับลดลงจากในอดีตถึง 40%ไม่สมส่วนกับความเสียหายที่ประชาชนต้องได้รับ และค่าครองชีพที่เปลี่ยนแปลงไป และในเวลาเดียวกันรัฐบาลพลเอกประยุทธ์ยังประกาศปล่อยเงินกู้ให้กับผู้ประสบภัยน้ำท่วมผ่าน ธกส.วงเงินไม่เกินรายละ 1 แสนบาท คิดอัตราดอกเบี้ย 4% ซึ่งเป็นอัตราที่สูงกว่าการปล่อยกู้ที่อยู่อาศัยโดยทั่วไปในปัจจุบันด้วยซ้ำจึงทำให้ยิ่งสงสัยว่ารัฐบาลเข้ามาบริหารงานเพื่อช่วยเหลือพี่น้องประชาชน หรือมาสร้างภาระให้ประชาชนเพิ่มขึ้นกันแน่ ทั้งที่ควรพิจารณาผ่อนภาระด้วยการพักชำระหนี้เกษตรกรที่ได้รับผลกระทบ หรือหากต้องกู้ก็ควรได้รับดอกเบี้ยที่ต่ำพิเศษ หรือปลอดดอกเบี้ยในช่วงเวลาหนึ่ง เพื่อเร่งให้ประชาชนกลับมายืนได้เร็ว ไม่เป็นภาระระยะยาว ซ้ำเติมปัญหาหนี้สินล้นพ้นตัวที่ก่อขึ้นอย่างไรก็ตาม รัฐบาลชุดนี้หากยังพอมีใจทำงาน ขอให้เรียนรู้จากมาตรการสมัยนายกฯยิ่งลักษณ์ ที่เร่งออกมาตรการเยียวยา และชดเชยรายได้ ได้รวดเร็วและครอบคลุม ทุกวันนี้ประชาชนต้องทนทุกข์มากพอแล้วกับปัญหาน้ำท่วมที่เกิดจากการบริหารจัดการที่ผิดพลาด บางพื้นที่แห้งสนิท บางพื้นที่ท่วมขังยาวนานเป็นเดือน งบประมาณปีปัจจุบันเองก็มีไม่น้อย อย่าบริหารล้มเหลวซ้ำๆ ทำร้ายพี่น้องประชาชนไปมากกว่านี้ 
"ไทยภักดี" จี้ถึงเวลาตัดช่องทางการสื่อสาร “ทักษิณ” ชี้เป็นนักโทษหนีคดี|ไทยภักดี จี้ถึงเวลาตัดช่องทางสื่อสาร “ทักษิณ” นักโทษหนีคดีที่สร้างความเสียหายร้ายแรงหลายแสนล้านบาทให้กับประเทศไทยเพจเฟซบุ๊กพรรคไทยภักดี ได้เผยแพร่ข้อความ ของนาย ทศพล พรหมเกตุ รองโฆษกพรรคไทยภักดี พูดถึง ประเด็น “ทักษิณ” โอดครวญแทน “ซิงเกิ้ลมัม” ต้องอยู่ต่างประเทศ ไม่รู้เมื่อไหร่จะได้ความเป็นธรรม โดย ระบุว่า ก็ต้องขอย้ำกันให้ชัดๆ กันอีกครั้งว่า น.ส.ยิ่งลักษณ์ ชินวัตร คือนักโทษหนีคดีโกงคดีคอร์รัปชันที่สร้างความเสียหายร้ายแรงหลายแสนล้านบาทให้กับประเทศไทยผู้ที่ไม่ได้ความเป็นธรรมที่แท้จริงคือประเทศไทย และประชาชนชาวไทยทั้งมวล เนื่องจากคนผิดคนโกงหลบหนีคุกไปเสวยสุขในต่างประเทศปล่อยให้ลิ่วล้อบริวารอย่างนายบุญทรง เตริยาภิรมย์ รับกรรมแทนแต่ประเด็นที่มีความสำคัญมากกว่านั้นก็คือการปล่อยให้นักโทษหนีคุกคดีโกงบ้านโกงเมืองซึ่งมีสัญชาติอื่นอย่าง “นายทักษิณ ชินวัตร”มีช่องทางการสื่อสาร เพื่อสร้างเฟคนิวส์บิดเบือนปลุกปั่นปลุกระดมแทรกแซงการเมืองของประเทศไทยตลอดระยะเวลาหลายปีที่ผ่านมาช่องทางการสื่อสารเหล่านี้ควรต้องถูกบล็อกถูกปิดกั้นมิให้มีการนำเสนอในสื่อกระแสหลักทั้งหลายได้แล้ว เพื่อไม่ให้เป็นภัยร้ายแรงต่อความมั่นคงของประเทศ ที่สร้างความขัดแย้งแตกแยก ความยุ่งยากวุ่นวายทางการเมือง กระทั่งเป็นจลาจลเผาบ้านเผาเมืองแบบที่เกิดขึ้นในหลายปีที่ผ่านมา
อึ้ง! วัน อยู่บำรุง เผยฝันว่าตัวเองตาย ตะโกนบอกคนมาดูใจ "อย่าลืมซื้ออายุผม"|ส่องด่วน! ลุ้นหวยงวดนี้ 1/11/65 "วัน อยู่บำรุง" เผยความฝันสุดแปลก บอกฝันว่าตัวเองตาย ก่อนตายบอกคนมาดูใจว่าอย่าลืมซื้ออายุกลายเป็นโพสต์ที่ทำเอาคอหวยถึงกับจับตา ว่าจะให้โชคดีงวดนี้ 1/11/65 หลังจากเมื่อวันที่ 22 ต.ค. ที่ผ่านมา เฟซบุ๊กแฟนเพจของ วัน อยู่บำรุง ส.ส. กทม. พรรคเพื่อไทย ได้มีโพสต์ข้อความบอกเล่าความฝันสุดแปลกโดย วัน อยู่บำรุง ระบุว่า "เมื่อคืนฝันว่าตัวเองตาย ก่อนตายตะโกนบอกทุกคนที่มาดูใจว่าอย่าลืมซื้ออายุผม 75 ทั้งที่จริงผมอายุ 48"หลังจากโพสต์ข้อความดังกล่าวออกไป ได้มีชาวเน็ตเข้ามาแสดงความคิดเห็นเป็นจำนวนมาก พร้อมกับขอตามเลขดังกล่าวในงวดวันที่ 1 พฤศจิกายน 2565 นี้ ด้วย ซึ่งเลขเด็ดที่แฟนคลับซื้อคือ 75 48 048 075 ล่าสุด วันนี้ (22 ต.ค.) วัน อยู่บำรุง ได้โพสต์คลิปลงแอปพลิเคชั่น TikTok ชื่อว่า @wan_ubumrung โดยเป็นคลิปขณะที่เจ้าตัวกำลังยืนเลือกซื้อลอตเตอรี่ งวดวันที่ 1 พฤศจิกายน 2565 ที่หน้าแผงจำหน่ายสลากกินแบ่งรัฐบาลแห่งหนึ่ง พร้อมกับมีแคปชั่นว่า "เราจะรวยกันใหญ่แล้ว"ก่อนที่ วัน อยู่บำรุง จะโชว์ลอตเตอรี่ปึกใหญ่ ซึ่งจ่ายเงินซื้อไปกว่า 6,000 บาท พร้อมบอกว่า "รางวัลที่ 1 อยู่นี่แล้วครับ อยู่บำรุง อยู่กับผมเนี่ย" 
"อนุทิน" บินด่วนให้กำลังใจ "โตโน่" ว่ายข้ามโขง คาดกลับถึงฝั่งไทยเย็นนี้|เมื่อเวลา 15.30 น. วันที่ 22 ตุลาคม 2565 นายศุภชัย โพธิ์สุ ครูแก้ว ส.ส.นครพนม เขต 1 พรรคภูมิใจไทย รองประธานสภาผู้แทนราษฎรคนที่สอง เปิดเผยว่า ยอมรับว่าบรรยากาศวันนี้ กิจกรรมว่ายน้ำข้ามโขงของดาราหนุ่มโตโน่คึกคักเป็นอย่างมาก และถือเป็นกิจกรรมที่ดีทำความดีเพื่อสังคม ช่วยเหลือโรงพยาบาลนครพนม รวมถึงโรงพยาบาลแขวงคำม่วน สปป.ลาว ถือเป็นดาราศิลปินที่น่ายกย่องล่าสุดทางด้าน นายอนุทิน ชาญวีรกูล หัวหน้าพรรคภูมิใจไทย รองนายกรัฐมนตรี และรัฐมนตรีว่าการกระทรวงสาธารณสุข ได้บินด่วนเดินทางมาที่จังหวัดนครพนม เพื่อเป็นขวัญกำลังใจกับดาราหนุ่มโตโน่ หลังจากว่ายน้ำไปพบปะชาวแขวงคำม่วน สปป.ลาว ที่พร้อมจะว่ายน้ำกลับมายังฝั่งตัวเมืองนครพนมในช่วงเย็นวันนี้
นายกฯ ชื่นชม “โตโน่” บรรลุภารกิจว่ายน้ำข้ามโขง ระดมเงินบริจาค|นายกรัฐมนตรียินดีและชื่นชม “โตโน่” ทำความดีเพื่อสังคมนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฎิบัติหน้าที่โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แสดงความชื่นชม นายภาคิน คำวิลัยศักดิ์ หรือ โตโน่ นักร้องและนักแสดง และยินดีที่สามารถบรรลุภารกิจว่ายน้ำข้ามลำน้ำโขง ระดมเงินจัดซื้ออุปกรณ์การแพทย์ให้โรงพยาบาลนครพนม และโรงพยาบาลแขวงคำม่วน สปป.ลาว ภายใต้ชื่อกิจกรรม One Man And The River หนึ่งคนว่าย หลายคนให้“ขอแสดงความยินดีและชื่นชม ที่ช่วยกันทำความดีให้สังคม ยอมเสียสละ อดทน ฝึกฝน ด้วยความเข้มแข็ง และด้วยจิตใจอันมุ่งมั่น จนสามารถปฎิบัติภารกิจได้สำเร็จตามที่มุ่งหวังไว้”
ส.ส.เต้ ลั่นจะนุ่งกางเกงในตัวเดียว ว่ายไป-กลับเจ้าพระยา หาเงินช่วยผู้ประสบภัยน้ำท่วม|ส.ส.เต้ เอาบ้าง ลั่นจะใส่กางเกงในว่ายน้ำตัวเดียว ว่ายไป-กลับเจ้าพระยา หาเงินช่วยผู้ประสบภัยน้ำท่วมจากความสำเร็จของ โตโน่ ภาคิน คำวิลัยศักดิ์ ในโปรเจค One Man and The River หนึ่งคนว่ายหลายคนให้ เพื่อขอรับบริจาคช่วยเหลือโรงพยาบาลนครพนม และโรงพยาบาลแขวงคำม่วน ซึ่งยอดบริจาคล่าสุดใกล้แตะ 70 ล้านแล้วล่าสุด ส.ส.เต้ มงคลกิตติ์ สุขสินธารานนท์ ส.ส.บัญชีรายชื่อ และหัวหน้าพรรคไทยศรีวิไลย์ โพสต์เฟซบุ๊ก ประกาศว่าเตรียมตัวจะว่ายน้ำข้ามแม่น้ำเจ้าพระยา ด้วยตัวเปล่า กางเกงในว่ายน้ำตัวเดียว ไป-กลับ ใน วันที่ 8 พ.ย.65 วันลอยกระทง เพื่อหารายได้ช่วยเหลือพี่น้องประชาชนทุกจังหวัดที่ประสบภัยน้ำท่วม โดยระบุว่า"ONE MAN ON CHAOPHRAYA RIVERผม ฐานะ ส.ส. เป็น ผู้แทนปวงชนชาวไทย ทนเห็นพี่น้องประชาชนในหลายจังหวัด เดือดร้อนกว่าหลายล้านคน อดข้าว-อดน้ำ-เดือดร้อนทุกอย่าง เขาจะไม่ไหวกันแล้ว ผมจึงตัดสินใจจะว่ายน้ำข้ามแม่น้ำเจ้าพระยา กทม. ด้วยหัวใจ ด้วยตัวเปล่า กางเกงในว่ายน้ำตัวเดียว ไป-กลับ ใน วันที่ 8 พ.ย.65 วันลอยกระทง เพื่อหารายได้ช่วยเหลือพี่น้องประชาชนทุกจังหวัดที่ประสบภัยน้ำท่วม เนื่องจากเงินรัฐบาลมีงบประมาณจำกัดไม่เพียงพอดูแลประชาชน เงินรายได้ทั้งหมดมอบให้ รัฐบาล-ผู้ว่าราชการจังหวัด ไปซื้อข้าว-น้ำ-สิ่งของจำเป็นให้ประชาชนน้ำท่วมขังนาน-ขังไม่นานปล:ตามกฏหมาย กกต.ผมและพรรคไทยศรีวิไลย์ไม่สามารถบริจาคเองได้ แต่พี่น้องประชาชนที่มีกำลังสามารถช่วยได้ เพื่อความชัวร์ทางกฏหมาย วันที่ 25 ต.ค.65 เวลา 10.00 น. ผมจะเดินทางไปยื่นหนังสือถึง กกต.สอบถามทำได้หรือไม่ เพื่อขออนุญาตให้ถูกต้อง ตามกฏหมายต่อไป"ติดตามกันต่อไปนะครับ ว่า ส.ส.เต้ จะได้ลงว่ายน้ำเพื่อหาเงินช่วยประชาชน ตามที่ตั้งใจไว้หรือไม่ 
ดูคลิปชัดๆ นาที "เค ร้อยล้าน" ล็อกคอธนาธร ป่วนงานหนังสือ แต่อ้างไม่ได้โดนตัวเลย|ดูคลิปชัดๆ นาที "เค ร้อยล้าน" ล็อกคอธนาธร ตะโกนลั่นกูมีระเบิดกลางงานหนังสือ แต่อ้างไม่ได้โดนตัวเลยจากกรณีเจ้าหน้าที่สถานีตำรวจนครบาล (สน.) ลุมพินี ควบคุมตัว นายคเณศพิศณุเทพ จักรภพมหาเดชา หรือ เค ร้อยล้าน หลังก่อเหตุสร้างความวุ่นวายที่งานมหกรรมหนังสือระดับชาติ ครั้งที่ 27 ศูนย์การประชุมแห่งชาติสิริกิติ์ เมื่อช่วง 16.00 น. ที่ผ่านมาต่อมาเวลา 18.30 น. เจ้าหน้าที่ สน.ลุมพินี ได้แจ้งข้อกล่าวหา ทำให้ผู้อื่นเกิดความกลัวหรือความตกใจโดยการขู่เข็ญ ต้องระวางโทษจำคุกไม่เกิน 1 เดือน หรือปรับไม่เกิน 10,000 บาท หรือทั้งจำทั้งปรับโดยระหว่างถูกคุมตัวไปพิมพ์ลายนิ้วมือ คเณศพิศณุเทพกล่าวว่า ขณะเกิดเหตุตนตั้งใจเข้าไปตักเตือน ธนาธร จึงรุ่งเรืองกิจ ที่อยู่บริเวณนั้น แต่ไม่ได้โดนตัวธนาธรแต่อย่างใด ต่อมาถูกการ์ดรุมทำร้าย ตามที่เห็นในคลิปขณะที่นายธนาธรได้ให้สัมภาษณ์กับสื่อมวลชนถึงประเด็นดังกล่าวว่า วันนี้ประมาณช่วง 16.00 น.กว่าๆ ในระหว่างที่ตนกำลังพบปะกับผู้สนับสนุน ซึ่งวันนี้ตนแจกลายเซ็นในงานหนังสือที่ศูนย์สิริกิติ์ รู้สึกว่ามีคนมาล็อกคอ ทุกอย่างเกิดขึ้นเร็วมาก พอถูกล็อกคอผมก็พยายามหายใจ ขณะเดียวกันก็มีคนที่อยู่ในบูธหนังสือก็มาพยายามแยกออก พอแยกออกเสร็จปุ๊บ คนก็พยายามจับคุณเค ร้อยล้าน ลงกับพื้น และมีเรียกเจ้าหน้าที่ แล้วเจ้าหน้าที่ก็มีการนำตัวคุณเค ร้อยล้าน ออกไป ซึ่งทั้งหมดเกิดขึ้นประมาณ 3 นาทีนายธนาธรกล่าวต่อว่า ปัญหาคือตอนนายเค ร้อยล้าน มาล็อกคอก็มีการตะโกนดังๆ ว่า “ผมมีระเบิดนะๆ” จนทำให้คนที่อยู่ในงานสัปดาห์หนังสือแห่งชาติเกิดความสับสนอลหม่าน ทุกคนก็กลัวหมด อย่าลืมว่าเพิ่งเกิดเหตุการณ์หนองบัวลำภูมาไม่นานดี เพราะฉะนั้น เกิดมีคนจะวางระเบิด ปากต่อปาก ตนเองไม่ได้เห็นด้วยตา เพราะยืนอยู่ที่บูธแต่ฟังจากคนจัดงานเกิดจากคนที่สับสนวุ่นวาย และทยอยกันวิ่งกรูกันไปหาทางออก ซึ่งหลายคนไม่ได้เห็นเหตุการณ์แต่ว่าพอเห็นคนวิ่งก็วิ่งตาม จึงเกิดความสับสนอลหม่านขึ้น โดยนายธนาธรยืนยันว่าจะดำเนินคดี เพราะนายคเณศพิศณุเทพ ถือเป็นบุคคลอันตรายขณะที่ผู้ที่อยู่ในเหตุการณ์ได้ถ่ายคลิปนาทีเกิดเหตุไว้ได้ ขณะที่นายธนาธรกำลังจะแจกลายเซ็นให้ผู้สนับสนุน ด้วยสีหน้ายิ้มแย้ม จู่ๆ ก็มีคนพุ่งเข้ามาล็อกคอ จนเกิดเหตุการณ์วุ่นวายขึ้นดังกล่าว 
"ทักษิณ" ขอโทษพี่น้องมุสลิม ครบรอบ 18 ปีตากใบ ถาม "ประวิตร" รับผิดชอบยังไง|เมื่อวานนี้ (25 ต.ค.) ทักษิณ ชินวัตร อดีตนายกรัฐมนตรี หรือชื่อที่ชาวเน็ตเรียกกันว่า โทนี่ วู้ดซัม ร่วมพูดคุยในรายการ Thaksin Shinawatra Theory and Thought ทางคลับเฮาส์ CareTalk x Care ClubHouse ครั้งที่ 45 โดยมีช่วงหนึ่งของการพูดคุย ที่ทักษิณกล่าวถึงเหตุการณ์โศกนาฏกรรมที่ตากใบ ระบุว่าการครบรอบ 18 ปี เหตุการณ์สลายการชุมนุมที่อำเภอตากใบ จ.นราธิวาส ที่มีผู้เสียชีวิตจำนวนมาก ตนขอแสดงความเสียใจอีกครั้งกับผู้สูญเสียเมื่อ 18 ปีที่แล้ว เป็นช่วงรอมฎอน ตนกำลังตีกอล์ฟและได้รับรายงานว่า มีการไปล้อมโรงพักตำรวจอยู่นาน ผลสุดท้ายมีเจ้าหน้าที่ไปใช้น้ำฉีดมีผู้เสียชีวิตหลังจากนั้นมีการสลายการชุมนุมและจับตัวผู้ชุมนุมไป ตนรู้ว่ามีการจับ แต่ไม่รู้ว่าจับไปไหน ไม่มีใครมารายงาน แต่มาทราบทีหลังว่ามีการตายเกิดขึ้น และยังมีการลำเลียงผู้ต้องหาที่นำไปซ้อนกันจนอาจขาดอากาศหายใจ เรื่องนี้ตนไม่รู้ว่าทำวิธีนี้ จากนั้นถูกเกลียดชังจากชาวมุสลิมที่นั่น มาทราบทีหลังว่าพวกเขาเองทราบว่าเป็นการกระทำของทหารที่ฝ่ายไม่เอาตนเอง ซึ่งตนไม่รู้ว่าใครสั่งการอะไร รู้แค่มีการจะบุกเอาคนที่ชุมชน แต่หลังจากนั้นไม่รู้ อย่างไรก็ตามแม้ไม่ได้สั่งการ แต่ในตอนนั้นเป็นนายกฯต้องขอโทษพี่น้องชาวมุสลิม ถือว่าเป็นการผิดพลาดอย่างแรงกับกับลำเลียงผู้ต้องหาแบบนั้นทักษิณ ยังกล่าวถึงการแถลงการณ์ของกลุ่ม BRN กับการล้างเผ่าพันธุ์ว่า เรื่องเผ่าพันธุ์ไม่มีหรอก มันเป็นความผิดพลาดของการลำเลียงผู้ต้องหาไปในค่ายทหารที่ผิดหลักการผิดทุกอย่าง นายกฯเองไม่สามารถสั่งการได้ขนาดนั้น และตนมองว่า BRN ที่มาแถลงนั้นเป็นการมาพูดเอาหล่อ พวกนี้ตนได้ไปพบมาแล้วบ้างทักษิณ ยังบอกอีกว่า เรื่องการเยียวยาผู้สูญเสียนั้น ตนให้ไปถาม พล.อ.ประวิตร วงษ์สุวรรณ รองนายกฯวันนี้เลย ตอนนั้นเป็น ผบ.ทบ. อยู่ว่าจะชดเชยอะไรเพราะมันเป็นหน้าที่เขา ตอนนี้ตนไม่ได้เป็นอะไรแล้ว วันที่เสียหายมันอยู่ในมือของทหาร และคนที่มาพูดกับตนตอนเจอที่เยอรมัน ที่เป็นสันติบาลมาเลเชียนั้นเขารู้ว่า มีคนพร้อมที่จะล้มตน จนมี กปปส.ออกมา"เรื่องเหตุการณ์ใต้มันเป็นเรื่องที่ต้องใช้การเมืองนำ ถ้ายังใช้ทหารอยู่คงไม่มีประโยชน์ นายทหารใหญ่ไม่เห็นไปนอนไปกินกับชาวบ้านเลย ผมต่างหากที่ไปนอนค่ายทหาร ตนไปหมดไม่กลัวหรอก" ทักษิณ กล่าว
"เสรีพิศุทธ์" รับเรื่อง สภาฯผู้บริโภค ร้องสอบ "ทรู-ดีแทค" ควบรวมกิจการ|สารี อ๋องสมหวัง เลขาธิการ สภาองค์กรของผู้บริโภค เข้ายื่นหนังสือต่อ พล.ต.อ.เสรีพิศุทธ์ เตมียเวส หัวหน้าพรรคเสรีรวมไทย ในฐานะประธาน กมธ.ป้องกันและปราบปรามการทุจริตประพฤติมิชอบ (ป.ป.ช.) สภาผู้แทนราษฎร เพื่อขอให้ตรวจสอบการละเว้นการปฏิบัติหน้าที่หรือการปฏิบัติหน้าที่โดยมิชอบของคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ (กสทช.) จำนวน 3 คน และรักษาการเลขาธิการ กสทช. กรณีวาระพิจารณาการรวมธุรกิจระหว่างบริษัท ทรู-ดีแทคเมื่อพิจารณาตามบัญญัติของกฎหมาย สภาฯ พบว่า การรวมธุรกิจกรณีนี้เป็นการถือครองธุรกิจในบริการประเภทเดียวกัน ตามข้อ 4 ของประกาศคณะกรรมการกิจการโทรคมนาคมแห่งชาติ (กทช.) เรื่อง มาตรการเพื่อป้องกันมิให้มีการกระทำอันเป็นการผูกขาดหรือก่อให้เกิดความไม่เป็นธรรมในการแข่งขันในกิจการโทรคมนาคม 2559สภาฯ เห็นว่าการปฏิบัติหน้าที่ของ กรรมการ กสทช. ซึ่งเป็นเจ้าพนักงานของรัฐตามพระราชบัญญัติประกอบรัฐธรรมนูญ (พ.ร.ป.) ว่าด้วยการป้องกันและปราบปรามการทุจริต 2541 ตลอดจนถึงกระบวนการลงมติดังกล่าวอาจไม่ชอบด้วย พ.ร.บ.องค์กรจัดสรรคลื่นความถี่และกำกับการประกอบ กิจการวิทยุกระจายเสียง วิทยุโทรทัศน์ และกิจการโทรคมนาคม 2553 มาตรา 27 (1) ประกอบ พ.ร.บ.กิจการโทรคมนาคม 2554 และประกาศ กทช. เรื่อง มาตรการเพื่อป้องกันมิให้มีการกระทำอันเป็นการผูกขาดฯ ด้วยเหตุดังต่อไปนี้1. การลงคะแนนเสียงของที่ประชุม กสทช. เพื่อมีมติดังกล่าวนั้น อาจไม่ชอบด้วยกฎหมาย กล่าวคือ ผลของมติการประชุม 3.2.1. จากกรรมการห้าคนเกิดจากการลงคะแนนของประธาน กสทช. นพ.สรณ บุญใบชัยพฤกษ์ ซึ่งการกระทำดังกล่าวอาจขัดต่อข้อ 41 (2) แห่งระเบียบข้อบังคับการประชุมที่กำหนดว่า กรณีการวินิจฉัยชี้ขาดนี้ต้องได้รับมติพิเศษ กล่าวคือ ได้รับซึ่งในกรณีนี้ มีจำนวนกรรมการให้ความเห็นชอบจากกรรมการไม่น้อยกว่ากึ่งหนึ่งของจำนวนกรรมการทั้งหมดห้าคน มีการลงมติ 2.2.1 ซึ่งจะเห็นได้ว่ามีการลงมติ รับทราบจำนวน 2 เสียง ลงมติไม่อนุญาตให้ควบรวมจำนวน 2 เสียง และงดออกเสียงจำนวน 1 เสียง นั้น มีจำนวนเสียงมติมากสุดไม่ถึงกึ่งหนึ่งของจำนวนกรรมการทั้งหมดตามที่กำหนดไว้ ประธานจึงไม่มีสิทธิออกเสียงเพิ่มขึ้นอีกเสียงเป็นเสียงชี้ขาด ดังนั้นการที่ประธานมีคะแนนเสียงเพิ่มอีกเสียงหนึ่งเป็นเสียงชี้ขาดและกำหนดให้การประชุมดังกล่าวมีมติรับทราบและกำหนดเงื่อนไขหรือมาตรการเฉพาะจึงเป็นการกระทำที่ไม่เป็นไปตามที่กฎหมายกำหนด2. การลงมติรับทราบดังกล่าวนี้อาจเป็นการละเว้นการปฏิบัติหน้าที่หรือเป็นการปฏิบัติหน้าที่โดยมิชอบ โดยในคดีหมายเลขดำที่ 775/2565 ของศาลปกครองกลาง กสทช. (ผู้ถูกฟ้องคดี) ได้มีการยอมรับต่อศาลว่าสามารถใช้อำนาจตามกฎหมายในการห้ามมิให้มีการรวมธุรกิจ โดยมีอำนาจอนุญาตหรือไม่อนุญาต ให้มีการถือครองธุรกิจในประเภทเดียวกัน รวมถึงมีคำสั่งให้กระทำการหรืองดเว้นกระทำการ อันอาจเป็นการผูกขาด หรือลดหรือจำกัดการแข่งขันได้ และศาลปกครองกลางก็ได้มีคำวินิจฉัยหรือคำสั่งรับรองอำนาจดังกล่าวของ กสทช. มิใช่เพียงการลงมติรับทราบและกำหนดเงื่อนไขหรือมาตราการเฉพาะ3. การจ้างบริษัทหลักทรัพย์ฟินันซ่า จำกัด ที่ปรึกษาที่มีส่วนได้เสียกับบริษัทที่ต้องการควบรวมกิจการ ทำให้เกิดปัญหาผลประโยชน์ทับซ้อน ขาดความเป็นอิสระในการดำเนินการที่เกี่ยวข้อง แม้จะได้รับทักท้วงอย่างกว้างขวาง4. การลงมติของกรรมการ กสทช. ในครั้งนี้ ทำให้เกิดการผูกขาดของสองเจ้าใหญ่ (Duopoly) โดยขาดขั้นตอนและกระบวนการพิจารณาที่ครบถ้วนรอบด้าน เช่น ขาดการพิจารณารายการงานศึกษาของต่างประเทศที่มีการว่าจ้างชุดสุดท้าย ไม่ให้ความสำคัญกับการพิจารณารายงานของคณะอนุกรรมการที่ตนเองแต่งตั้งทั้ง 4 คณะ ที่ไม่สนับสนุนให้ กสทช. อนุญาตให้ควบรวม ไม่ให้ความสำคัญกับการรับฟังความเห็นถึงมาตรการเยียวยาหากมีการอนุญาตให้ควบรวมกิจการ ทำให้มาตรการที่ได้รับความเห็นชอบไม่เกิดประโยชน์กับการคุ้มครองผู้บริโภคและไม่สามารถทำให้เกิดการแข่งขันได้จริง สุดท้ายส่งผลต่อภาระของผู้บริโภคที่ต้องจ่ายค่าบริการที่แพงขึ้นสูงสุดถึง 244.5 เปอร์เซ็นต์ ผลกระทบด้านลบต่อจีดีพี ทำให้เกิดภาวะถดถอยของการพัฒนาเศรษฐกิจดิจิทัล คนจนหรือกลุ่มเปราะบางเข้าไม่ถึงบริการหรือถูกทิ้งไว้ข้างหลังก็ไม่มีการดำเนินการใดๆพล.ต.อ.เสรีพิศุทธ์ กล่าวตอบรับว่า รู้สึกเห็นใจถึงพี่น้องประชาชนที่จะต้องใช้ประโยชน์สิ่งนี้ เพราะถ้าควบรวมได้ ประชาชนเสียเปรียบ การที่กรรมการให้ควบรวมได้ ก็ไม่รู้มีผลประโยชน์หรือไม่ ถ้าไม่มีคงไม่ต้องรีบ ควรรอให้มีกรรมการครบตามกฎหมายก่อนจึงจะเริ่มทำงาน“ผมคิดว่าไม่นานความจริงก็จะปรากฏ ยินดีที่จะทำงานให้”
เลขาฯ ชวน เย้ยเพื่อไทยหวัง ส.ส. ใต้แค่ 1 คน เพราะอดีตใช้นโยบายเลือกปฏิบัติ|นายสมบูรณ์ อุทัยเวียนกุล อดีตสมาชิกสภาผู้แทนราษฎร (ส.ส.) จ.ตรัง พรรคประชาธิปัตย์ และเลขานุการประธานสภาผู้แทนราษฎร กล่าวถึงกรณีที่นายชลน่าน ศรีแก้ว หัวหน้าพรรคเพื่อไทย ประกาศว่า หากได้ ส.ส. ภาคใต้ 1 ที่นั่งก็ถือว่าชนะแล้วนั้น เป็นความคาดหวังที่น่าจะต่ำที่สุดของทุกพรรคการเมือง เพราะมีหลายพรรคที่หวังจะแลนด์สไลด์ในภาคใต้ โดยการเลือกตั้งครั้งหน้า ที่ภาคใต้มี ส.ส. ทั้งหมด 58 คน ซึ่งบางพรรคตั้งเป้า 35-40 คน บางพรรค 20-30 คน หรือบางพรรคตั้งเป้า 10-20 คน ซึ่งผลจะออกมาเป็นอย่างไรก็ต้องดูที่ประชาชนเลือกนายสมบูรณ์ กล่าวต่อไปว่า การที่พรรคเพื่อไทยหวัง 1 ที่นั่งนั้น เชื่อว่าคนภาคใต้ยังจำภาพของการบริหารงาน ในสมัยที่เป็นรัฐบาลได้ว่า สร้างความเจ็บปวดให้กับคนภาคใต้แค่ไหน ทั้งนโยบายการเลือกปฏิบัติ ถ้าไม่เลือกเราก็รอไปก่อน มีการจัดสรรงบประมาณที่ไม่เป็นธรรม ยกตัวอย่าง ถนนเพชรเกษม ถนนสายเอเชียที่ลงไปภาคใต้ซึ่งได้รับการพัฒนามาโดยตลอด โดยเฉพาะสมัยรัฐบาลนายชวน หลีกภัย ที่ขยายเป็น 4 ช่องจราจร แต่มาสมัยรัฐบาลไทยรักไทย และเพื่อไทย กลับไม่ให้ความเป็นธรรม ซึ่งจัดสรรงบประมาณในการซ่อมแซมถนนน้อยกว่าทุกภาคจนทำให้ถนนสายนี้มีสภาพเลวร้ายที่สุดเท่าที่มีมา หรือแม้แต่ศูนย์ประชุมนานาชาติภูเก็ตก็ต้องรอก่อน ถูกตัดงบประมาณเพียงเพราะคนภูเก็ตไม่เลือกพรรคของท่าน อดีต ส.ส. รายนี้ พูดอีกว่า ขณะเดียวกัน เรื่องที่คนภาคใต้ฝังใจมาก คือ เหตุการณ์การสลายการชุมนุมที่ตากใบ กรือเซะ เพราะหากคนใต้เลือกพรรคเพื่อไทยเข้าไปอีกเหตุการณ์การใช้ความรุนแรง การอุ้มฆ่า อุ้มหาย ก็อาจจะกลับมาร้าวความเจ็บปวดอีกครั้ง เพราะอดีตจะสอบปัจจุบัน และคาดว่าอนาคตจะเป็นแบบนั้น จึงเชื่อว่าถ้าพรรคเพื่อไทยต้องการจะได้ ส.ส. หัวหน้าพรรคเพื่อไทยต้องให้ความมั่นใจว่า จะไม่นำนโยบายการเลือกปฏิบัติการไม่ให้ความเป็นธรรมมาใช้ มิฉะนั้น ส.ส.คนเดียวก็ไม่ได้
ปศุสัตว์สิงห์บุรี แจงดราม่า "วางยาสลบหมา" เคลียร์พื้นที่รับนายกฯ ปลอดภัยไว้ก่อน|ปศุสัตว์สิงห์บุรี แจงดราม่า "วางยาสลบหมา" เคลียร์พื้นที่รับนายกฯ ลงพื้นที่ เพื่อความปลอดภัยของทั้งคนร่วมงานและตัวหมาเองด้วยจากการลงพื้นที่สิงห์บุรีของนายกรัฐมนตรี เมื่อวันจันทร์ที่ผ่านมา ในโซเชียลมีการแชร์ภาพสุนัขที่ระบุว่าถูกยิงยาสลบ เพื่อไม่ให้เกิดปัญหาช่วงที่นายกฯ ลงพื้นที่ ทำให้เกิดเสียงวิพากษ์วิจารณ์ตามมามากมาผู้สื่อข่าวตรวจสอบเรื่องนี้กับ นายธนยศ นงบาง ปศุสัตว์จังหวัดสิงห์บุรี ยอมรับว่ามีการใช้ยาสลบกับสุนัขจริง โดยฉีดยาสลบ ไม่ใช่การยิง คือ ใช้วิธีวางยาให้ซึม แล้วก็ฉีดยาสลบ ฉีดไปไม่มาก เพียงประมาณ 12 ตัว เป็นสุนัขที่อยู่บริเวณวัดพิกุลทอง ที่นายกฯ ลงพื้นที่ เนื่องจากเกรงว่าจะไปกัดผู้ที่มาร่วมงาน และอีกด้านก็ถือว่าเป็นการเซฟสุนัขด้วย ทำให้สุนัขปลอดภัยด้วย เพราะคนอาจจะคิดว่าสุนัขจะไปทำร้ายก็อาจจะทำร้ายสุนัขได้นายธนยศ กล่าวว่า หลังฉีดยาสุนัขจะสลบไปประมาณ 1 ชั่วโมง จากนั้นก็จะกลับมาเป็นปกติ และยืนยันว่าทางปศุสัตว์เข้าไปจัดการเรื่องนี้เอง ไม่ได้มีการสั่งการมาจากใครนางสาวณัฎฐนันท์ ท้วมสุวรรณ สัตวแพทย์ชำนาญการ ประจำสำนักงานปศุสัตว์จังหวัดสิงห์บุรี กล่าวว่า สุนัขที่หนีน้ำขึ้นมาอยู่บนถนน ซึ่งเป็นจุดที่นายกรัฐมนตรีจะเดินเยี่ยมชมนั้น หลายตัวมีความเครียด บางตัวก็ออกลูกข้างถนน มีความดุร้าย เพราะหวงลูกเล็ก จึงจำเป็นต้องจัดระเบียบโดยการวางยาสลบ ด้วยวิธีนำไก่มาคลุกผสมกับยาทำให้เกิดอาการซึม ก่อนจะวางยาสลบด้วยการฉีด ซึ่งสุนัขจะสลบไปประมาณ 1-2 ชั่วโมง ก็จะฟื้นตัวกลับมาเป็นปกติเช่นเดิมขณะที่นายชัยวุฒิ ธนาคมานุสรณ์ รัฐมนตรีว่าการกระทรวงดิจิตอลเพื่อเศรษฐกิจและสังคม ในฐานะเจ้าของพื้นที่จังหวัดสิงห์บุรี ซึ่งลงพื้นที่พร้อมนายกรัฐมนตรี กล่าวว่า ไม่ทราบเรื่องที่ว่ามีการยิงยาสลบสุนัขดังกล่าว เพิ่งทราบจากโซเชียลเช่นกัน เข้าใจว่าเป็นเรื่องของเจ้าหน้าที่ในพื้นที่จัดการกันเอง 
มงคลกิตติ์ เดินริมสระ-อวดหุ่นสุดห้ามใจ! ขณะซ้อมว่ายน้ำช่วยเหยื่อน้ำท่วม|นางมงคลกิตติ์ สุขสินธารานนท์ สมาชิกสภาผู้แทนราษฎร (ส.ส.) และหัวหน้าพรรคไทยศรีวิไลย์ โพสต์รูปเมื่อวันพุธ (26 ต.ค.) เป็นรูประหว่างการฝึกซ้อมว่ายน้ำเพื่อเตรียมว่ายแม่น้ำเจ้าพระยาในโครงการระดมทุนเพื่อช่วยเหลือผู้ประสบอุทกภัยภาพดังกล่าวจะเห็นว่านายมงคลกิตติ์เดินอยู่ริมสระว่ายน้ำในชุดว่ายน้ำและสวมแว่นตากันน้ำที่ศีรษะ โดยมีคำบรรยายโพสต์ว่า"200 เมตรผ่านไปแล้ว เดี๋ยวต่อ"หลังจากโพสต์ราว 10 ชั่วโมง ก็มีผู้มากดไลก์กว่า 9,000 ครั้ง และแชร์ออกไปอีกเกือบ 400 ร้อยครั้งผู้ใช้อินเทอร์เน็ตจำนวนมากโพสต์ให้กำลังใจ ส.ส. รายนี้ ขณะที่บางส่วนชื่นชมว่ามีรูปร่างที่ดี และควรชวนนักการเมืองคนอื่นๆ มาว่ายด้วยนายมงคลกิตติ์ เผยก่อนหน้านี้ว่า การว่ายน้ำเพื่อระดมทุนครั้งนี้จะจัดขึ้นในวันที่ 8 พ.ย. ส่วนสาเหตุที่ตนไม่บริจาคเงินโดยตรง แต่ใช้การระดมทุนเพื่อช่วยเหลือผู้ประสบภัยน้ำท่วมนั้น เป็นเพราะกฎหมายไม่อนุญาตให้ ส.ส. หรือนักการเมืองทำ
ไทยสร้างไทย  หวั่นต่างชาติถือครองที่ดิน กระทบตลาดอสังหาฯ|นายสุพันธุ์ มงคลสุธี รองหัวหน้าพรรค และ ประธานคณะกรรมการด้านเศรษฐกิจพรรคไทยสร้างไทย กล่าวถึงการประชุมคณะรัฐมนตรี เมื่อวันที่ 25 ต.ค.ที่ผ่านมากรณีที่ประชุมมีมติรับหลักการร่างกฎกระทรวงการได้มาซึ่งที่ดินเพื่อใช้เป็นที่อยู่อาศัยของคนต่างด้าว ตามมาตรการกระตุ้นเศรษฐกิจและการลงทุนโดยการดึงดูดคนต่างด้าวที่มีศักยภาพสูงสู่ประเทศไทย พ.ศ. …. รายละเอียด คือ จะอนุญาตให้คนต่างด้าวที่เป็นนักลงทุนและมีศักยภาพทางเศรษฐกิจสูง ถือครองที่ดินในประเทศไทยได้ไม่เกิน 1 ไร่ โดยจะต้องนำเงินมาลงทุนในประเทศ ไม่ต่ำกว่า 40 ล้านบาท นายสุพันธุ์ ให้ความเห็นต่อมติ ครม. นี้ว่า ตนเห็นด้วยกับการที่จะอนุญาตให้นักลงทุนที่มีศักยภาพสูงและมีเงินลงทุนสูง สามารถถือครองที่ดินได้ 1 ไร่ เพราะสอดคล้องกับสิ่งที่ตนเคยเสนอไปเมื่อหลายเดือนก่อน เพราะถือว่าเป็นโอกาสที่จะปลดล็อกเศรษฐกิจให้กับคนในชาติ แต่เห็นว่าควรเปลี่ยนมาตรการที่เกี่ยวข้องให้รัดกุมมากยิ่งขึ้น เพื่อไม่ให้กระทบต่อตลาดอสังหาริมทรัพย์ในประเทศไทย รองหัวหน้าพรรคไทยสร้างไทยรายนี้ เห็นว่า ไม่ควรจะให้นักลงทุนเอาเงินมาลงทุนแล้วจะได้สิทธิถือครองเพราะบางครั้งนักลงทุนแค่อาจจะนำเงินมาฝากไว้ หรือ ลงทุนทิ้งไว้ในตลาดหลักทรัพย์แล้วคอยรับดอกเบี้ยหรือเงินปันผล แต่ต้องเปลี่ยนเป็น นำเงิน 40 ล้านบาทนั้นมาซื้อที่ดินและสิ่งปลูกสร้างโดยตรง เพราะจะทำให้มีเงินไหลเข้าสู่ระบบทันทีถ้ามีชาวต่างชาติสัก 10,000 รายมาซื้อ ประเทศก็จะได้รายได้กว่า 400,000 ล้านบาททันที นายสุพันธุ์ ระบุว่า หากจะทำข้อเสนอนี้ต่อนั้นสิ่งที่ต้องคิดต่อคือจะทำอย่างไรให้ประเทศมีรายได้เข้ามาหมุนเวียนในระบบมากที่สุด โดยที่ไม่กระทบคนในชาติ สิ่งสำคัญอันดับแรกคือต้องเน้นย้ำว่าการถือครองนี้ให้ใช้ด้วยจุดประสงค์เดียวคืออยู่อาศัย ห้ามนำมาทำการค้าหรือปล่อยเช่าต่อเด็ดขาดประการต่อมาคือ ควรจะเป็นที่ดินพร้อมสิ่งปลูกสร้างใหม่เช่นบ้านในหมู่บ้านจัดสรร หรือ ที่ดินเปล่าพร้อมแผนการปลูกสร้างบ้านใหม่ ที่ราคารวมไม่ต่ำกว่า 40 ล้านบาท เพื่อเป็นการดึงเงินเข้ามาในระบบ ให้กับผู้รับเหมาและผู้พัฒนาอสังหาริมทรัพย์ต่างๆ และมาตรการที่จะดึงเงินเข้าสู่รัฐโดยตรงได้อีกทางหนึ่งคือ ต้องคิดค่าธรรมเนียมการโอนของชาวต่างชาติ ให้มากกว่าของคนไทย จาก 2% อาจคิดชาวต่างชาติ 4% และเก็บภาษีที่ดินและสิ่งปลูกสร้าง ในอัตราที่มากกว่าคนไทยด้วยเช่นกัน เพื่อดึงเงินเข้าสู่รัฐโดยตรงอีกทางหนึ่ง
"ก้าวไกล" ลุยค้านให้ต่างชาติซื้อ-ถือครองที่ดินในไทย|ก้าวไกลค้านให้ต่างชาติซื้อที่ดิน ชี้อาจได้ไม่คุ้มเสีย ไม่ใช่กระตุ้นเศรษฐกิจ ตั้งข้อสังเกตเป็นผลประโยชน์ตอบแทนใช่หรือไม่ นักลงทุนจีนบริจาคเงินให้พลังประชารัฐนายณัฐชา บุญไชยอินสวัสดิ์ รองเลขาธิการ พรรคก้าวไกล เปิดเผยถึงกรณี ครม.อนุมัติหลักการร่างกฎกระทรวงมหาดไทย ปลดล็อกต่างชาติให้สามารถซื้อบ้าน-ถือครองที่ดินไม่เกิน 1 ไร่ แลกการลงทุนในไทยขั้นต่ำ 40 ล้านบาทว่า ส่วนตัวไม่เห็นด้วยกับเรื่องดังกล่าว เนื่องจากว่า ยังไม่มีมาตรการที่ชัดเจนว่าขายให้กับกลุ่มนักธุรกิจที่เข้ามาลงทุน แล้วเกิดผลประกอบการเกิดผลกำไรในประเทศไทยเท่าไหร่ มีการจ้างงานจำนวนบุคลากร ประชากรชาวไทยได้รับงานจากธุรกิจนั้นๆเท่าไหร่ถ้าหากไม่มีรายละเอียดที่ชัดเจน ไม่เรียกว่าการกระตุ้นเศรษฐกิจ จะเป็นการยกผลประโยชน์ให้กับนักลงทุนชาวต่างชาติ เชื่อได้เลยว่านักลงทุนที่มาซื้อขายที่ดินในประเทศไทยส่วนใหญ่ก็เป็นชาวจีนที่มาลงทุนในไทย และก็จะง่ายขึ้นโดยที่ไม่ต้องเปลี่ยนสัญชาติก็สามารถซื้อได้เลย เพราะขณะนี้กลุ่มนักธุรกิจชาวจีนเริ่มลงทุนธุรกิจในไทยจำนวนมากทั้งนี้นายณัฐชา กล่าวต่อว่า ที่ชัดเจนคือการเอื้อผลประโยชน์สมยอมกันระหว่างฝ่ายการเมืองหรือพรรคการเมือง ซึ่งก็มีภาพชัดเจนแล้วว่า ในการสนับสนุนพรรคพลังประชารัฐก็มีนักธุรกิจชาวจีนบริจาคเงินสด ส่วนแลกเปลี่ยนมาด้วยอะไรนั้นก็ยังไม่มีหลักฐานชัดเจน แต่แน่นอนว่าคงไม่มีใครเดินเอาเงินสดมาให้เฉยๆแน่นอน เพราะฉะนั้นมาตรการอะไรหลายๆอย่างของรัฐบาล พรรคพลังประชารัฐที่เป็นแกนนำจัดตั้งรัฐบาลอยู่ขณะนี้ที่คิดออกมาแล้วส่วนใหญ่จะเอื้อให้กับกลุ่มทุนโดยเฉพาะอย่างยิ่งช่วงหลังๆจะเป็นการเอื้อให้กับกลุ่มทุนชาวต่างชาติเนื่องจากว่ากลุ่มทุนในประเทศเดียวกันบริหารจัดการประเทศโดยที่ธุรกิจภายในประเทศฝืดเคือง นักธุรกิจคนไทยหลายๆคนก็ต้องปิดกิจการเนื่องจากภาวะเศรษฐกิจ เพราะฉะนั้นตอนนี้รัฐบาลจึงหันทิศทางไปที่กลุ่มนักลงทุนชาวต่างชาติหรือแม้กระทั่งการเข้าไปสนับสนุนแบบไม่ลืมหูลืมตาคือกลุ่มนักลงทุนไม่ว่าจะเป็นเงินที่เข้ามานั้นเป็นเงินสกปรกหรือไม่ ไม่มีการตรวจสอบเส้นทางทางการเงินแต่ขอแค่ให้นำเม็ดเงินเข้ามาเนื่องจากว่าหมดสิ้นหนทางในการบริหารจัดการให้เศรษฐกิจประเทศฟื้นตัวหรือให้เศรษฐกิจดีขึ้นหลังสถานการณ์โควิด-19
“ชลน่าน” ย้ำ เพื่อไทยไม่เอากัญชาเสรี แต่หนุนสุราก้าวหน้า|“ชลน่าน”ย้ำเพื่อไทยไม่เอากัญชาเสรีเพื่อสันนาการ หนุนแค่การแพทย์เท่านั้น ไม่เห็นด้วยข่าวลือจะคว่ำพรบ.สุราก้าวหน้านายแพทย์ชลน่าน ศรีแก้ว ผู้นำฝ่ายค้านในสภาผู้แทนราษฎร และหัวหน้าพรรคเพื่อไทย กล่าวถึงร่างพรบ.กัญชา กัญชง จะเตรียมเข้าสู่การพิจารณาในสภาผู้แทนราษฎรขอย้ำว่า พรรคเพื่อไทยประกาศชัดเจนสนับสนุนกัญชาเพื่อทางการแพทย์ ไม่เห็นด้วยกับกัญชาเสรีเพื่อสันนาการ จึงมีความคาดหวังในกฎหมายนี้ จะต้องเป็นกฎหมายควบคุมไม่ให้มีคำว่า“กัญชาเสรี”เหมือนกับผู้ออกกฎหมายที่ต้องการใช้ทางการแพทย์แต่สิ่งที่พรรคตรวจสอบเบื้องต้น แม้ไม่ได้เขียน แต่หละหลวมมาก ไม่มีมาตรการไปควบคุมคำว่า “กัญชาเสรีได้” อีกทั้งเปิดช่องให้มีการใช้กัญชาอย่างแพร่หลาย จึงเป็นจุดยืนของพรรคเพื่อไทย หากไม่สามารถแก้ไขได้ ก็ต้องคำนึงประเทศชาติและประชาชน มิติสุขภาพ รวมถึงสารเสพติดที่สร้างความรุนแรง พร้อมยืนยัน พรรคจะพยายามเสนอแก้ให้มากที่สุดในสภาฯ ซึ่งในวาระ2 สามารถแก้ไขปรับปรุงได้แต่ถ้าเสียงข้างมากยังดันทุรัง พรรคก็ต้องมีมติไม่เห็นด้วยส่วนร่าง พรบ.สุราก้าวหน้า ที่รัฐบาลส่งสัญญาณคว่ำร่าง มองว่า ในร่างที่กรรมาธิการพิจารณาเสร็จแล้ว เปิดช่องให้สามารถผลิตสุราชุมชน และเปิดให้ผู้ผลิตมาขึ้นทะเบียนเพื่อความหลากหลายมากขึ้น โดยหลักการนี้ พรรคเพื่อไทยทำมาตลอดตั้งแต่สมัยไทยรักไทย ในการผลักดันสุราชุมชน แต่ไม่สำเร็จในยุคนั้น ดังนั้น พรรคเพื่อไทยเห็นด้วยในหลักการกับร่าง พร้อมสนับสนุนเต็มที่ และไม่เห็นด้วยที่จะคว่ำร่างนี้ เพราะต้องการเปิดโอกาสและช่องทางทำมาหากินของประชาชน
“สุรเชษฐ์” โต้รฟม. ยันส่วนต่าง 68,000 ล้านสายสีส้มมีจริง|“สุรเชษฐ์” โต้ รฟม. ยันส่วนต่าง 68,000 ล้านสายสีส้มมีจริง เงินเข้ากระเป๋าใครไม่รู้แต่ทำประเทศเสียหาย เตรียมร่างคำร้องยื่นศาลปกครองนายสุรเชษฐ์ ประวีณวงศ์วุฒิ ส.ส. บัญชีรายชื่อ พรรคก้าวไกล กล่าวถึงกรณีที่ รฟม. ชี้แจงว่าการประมูลรถไฟฟ้าสายสีส้ม “โปร่งใส-ตรวจสอบได้” และบอกว่าส่วนต่าง 68,000 ล้านบาทไม่มีจริง ว่า คำชี้แจงของ รฟม. ฟังไม่ขึ้น เพราะ รฟม. ไม่เปิดให้ BTS เข้ามาแข่งขันประมูลทำให้ราคาที่ประชาชนต้องจ่ายแพงกว่าความเป็นจริง หาก รฟม. “โปร่งใส-ตรวจสอบได้”จริง เหตุใดจึงไม่กล้ามาตอบคำถามต่อหน้าคณะอนุกรรมาธิการศึกษาการจัดทำและติดตามการบริหารงบประมาณโครงการโครงสร้างพื้นฐานขนาดใหญ่ ซึ่งได้มีการเรียกมาชี้แจงถึง 2 ครั้ง แต่ รฟม. เลือกตอบแบบเลี่ยงคำถาม โดยชี้แแจงแบบต่างคนต่างพูดผ่านสื่อ มองว่าควรกล้าเผชิญหน้ากับตัวแทนของประชาชนและคู่กรณีทั้งนี้ จากการสอบข้อมูลในชั้นกรรมาธิการทำให้ได้รู้ข้อเท็จจริง ว่า โครงการรถไฟฟ้าสายสีส้ม ส่อเป็นการทุจริตเชิงนโยบาย ส่วนต่าง 68,000 ล้านบาทมีอยู่จริง โดยการประมูลครั้งแรกผิดปกติ มีการเปลี่ยนเกณฑ์การประมูลกลางอากาศ หากไม่มีการเล่นตุกติก BTS ขอรับเงินสนับสนุนจากรัฐ ประมาณ 10,000 ล้านบาท ด้วยความที่มีการเล่นตุกติก จึงมีหลายคดีคาราคาซังอยู่ในศาล แต่ รฟม.เลือกที่จะล้มประมูลแล้วเริ่มใหม่รอบ 2 ที่ BTS ถูกกีดกันทำให้ไม่มีการแข่งขันที่แท้จริงซึ่งประเด็นนี้ไม่ต้องอ้างข้อเทคนิคอะไร เพราะเห็นกันอยู่ว่าผู้ประกอบการรถไฟฟ้ารายใหญ่ในไทยมีเพียง 2 ราย คือ BTS และ BEM ทั้ง 2 รายควรเข้าแข่งขันได้ เมื่อไม่มีการแข่งขันที่แท้จริง รัฐก็ต้องจ่ายแพงกว่าที่ควรจะเป็น โดย BEM (ผู้ชนะรอบใหม่) ขอเงินภาษีของประชาชนไปอุดหนุนมากถึง 78,000 ล้านบาท ส่วนต่าง 68,000 ล้านบาทจึงมีอยู่จริง แต่เป็น “ความจริงนอกสำนวน” นายสุรเชษฐ์ ระบุว่า ส่วนต่าง 68,000 ล้านบาทนี้จะไปลงกระเป๋าใคร ตกไปที่พรรคใดบ้างตนเองไม่รู้ แต่หากปล่อยให้รัฐบาลนี้รีบเซ็นไปก่อนเลือกตั้ง ประเทศจะเสียหายมาก พรรคก้าวไกลจึงกำลังเตรียมคำร้องเพื่อยื่นฟ้องศาลปกครอง และขอให้ประชาชนเห็นความฉ้อฉลของรัฐบาลนี้ในการหากินกับสัมปทานรถไฟฟ้าสายสีส้ม
จากใจสลิ่มชื่อ "ปารีณา" ค้านต่างชาติถือครองที่ดินไทย วอนนายกฯ ปกป้องไว้ให้ลูกหลาน|จากใจสลิ่มชื่อ "ปารีณา" วอนนายกฯ ฟังเสียงประชาชน ค้านต่างชาติถือครองที่ดิน ปกป้องแผ่นดินไทยให้ลูกหลานวันที่ 29 ตุลาคม 2565 อดีต ส.ส.ปารีณา ไกรคุปต์  โพสต์เฟซบุ๊ก ระบุว่า เมื่อประชาชน ไม่ต้องการแลกเงินลงทุนจากต่างชาติกับผืนแผ่นดินไทย สละไม่เอาเงินกระตุ้นเศรษฐกิจ และสละได้แม้กระทั่งชีวิต เพื่อปกป้องผืนแผ่นดินไทยให้ลูกหลานเรา อย่างที่บรรพบุรุษไทยเคยทำกันมาอนาคต...ถึงลูกหลานจะสามารถอาศัยอยู่ในแผ่นดินไทย แต่มันคือการ...เช่า...ที่มีนายกกำนันผู้ใหญ่บ้านเป็นต่างชาติ จึงขอให้นายกด้วยโปรดฟังเสียงประชาชนจากใจสลิ่มชื่อปารีณา ที่จะเป็น fc พลเอกประยุทธตลอดชีวิต #รักเธอประเทศไทย
“ทิพานัน”  แจงปมต่างชาติซื้อที่ดิน คัดกรองคนคุณภาพพร้อมเงิน 40 ล้าน ย้ำไม่ใช่นโยบายขายชาติ|“ทิพานัน”  ย้ำคนต่างด้าวมีศักยภาพสูง 4 ประเภท ถึงซื้อที่ดิน 1 ไร่ได้ หากใช้ผิดเงื่อนไขต้องขายคืน พร้อมทบทวนทุก 5 ปี ซัดเพื่อไทยอ้าง IMF หากเป็นรัฐบาลแก้ได้ดีกว่า ย้อนแสบ “พล.อ.ประยุทธ์”  คือ นายกฯกอบกู้ชาติ น.ส.ทิพานัน ศิริชนะ รองโฆษกประจำสำนักนายกรัฐมนตรี กล่าวถึงกรณีที่พรรคเพื่อไทยออกแถลงการณ์ไม่เห็นด้วยกับกฎกระทรวงเรื่องการซื้อที่ดินของคนต่างด้าวว่า ในร่างกฎกระทรวงดังกล่าว การให้สิทธิคนต่างด้าวถือครองที่ดิน 1 ไร่นั้น มีเงื่อนไขที่สำคัญ? คือ  ต้องเป็นคนต่างด้าวที่มีศักยภาพสูง 4 ประเภทที่ได้รับวีซ่าพำนักระยะยาว หรือ LTR Visa เท่านั้นและต้องไม่มีลักษณะต้องห้ามตามกฎหมายว่าด้วยคนเข้าเมือง และมีกรมธรรม์ประกันสุขภาพคุ้มครองค่ารักษาพยาบาลในประเทศ ไทยไม่น้อยกว่า 50,000 เหรียญสหรัฐดังนั้น จากหลักเกณฑ์เข้มงวด ที่ต้องเป็น LTR Visa ก่อนมีที่ดิน จึงมีการลดเงื่อนไขระยะเวลาการลงทุนลงจาก 5 ปีเหลือ 3 ปี เพื่อจูงใจบุคคลที่มีศักยภาพสูง 4 ประเภทนี้มาลงทุน  จึงไม่ได้ลดเพื่อให้คนต่างด้าวซื้อที่ดินได้ง่ายขึ้น  แต่กลับคัดกรองคนคุณภาพเข้าสู่ประเทศไทย พร้อมกับเงินลงทุน 40 ล้านบาท และหากผิดเงื่อนไขในรายละเอียดที่กำหนดจะต้องมีการขายคืนที่ดิน  ทั้งนี้กลุ่มบุคคลนี้จะนำเม็ดเงินเข้าประเทศและเกิดการใช้จ่ายภายในประเทศที่มากขึ้นและเพิ่มการกระจายรายได้เป็นผลดีต่อผู้ประกอบการธุรกิจที่เกี่ยวข้อง สร้างรายได้ต่อเนื่องให้คนไทยในทุกกิจกรรมที่กลุ่มนี้พำนักอยู่ มีศักยภาพถ่ายทอดองค์ความรู้ให้คนไทย จะส่งผลให้เกิดการลงทุนมากขึ้นและเกิดประโยชน์ต่อการพัฒนาเศรษฐกิจของประเทศส่วนที่พรรคเพื่อไทยแถลงว่า “เนื้อหาของกฎกระทรวงปี 2545 ในเรื่องเดียวกันนั้น มีเนื้อหาที่เข้มงวดและกำหนดเงื่อนไขที่คนต่างด้าวซื้อที่ดินได้ยากกว่า” นั้น ไม่เป็นความจริง เพราะกฎกระทรวงปี 2545 อนุญาตให้ “คนต่างด้าวทุกคน” ที่มีเงิน 40 ล้านบาทก็ซื้อที่ดินได้แล้ว  แต่ ร่างกฎกระทรวงปี 2565 ใหม่นี้ อนุญาตให้เฉพาะ “คนต่างด้าวที่มีศักยภาพสูง 4 ประเภทที่ได้รับวีซ่าพำนักระยะยาว หรือ LTR Visa” เท่านั้น รัฐบาลยังถามความเห็นไปหลายหน่วยงานที่เกี่ยวข้อง เช่น ธนาคารแห่งประเทศไทย ยังได้ยืนยันวิเคราะห์ว่า หลักการในร่างกฎกระทรวงปี 2565“ไม่ส่งผลต่อเสถียรภาพระบบเศรษฐกิจการเงิน ทั้งด้านการกระตุ้นให้เกิดการเก็งกำไรในตลาดอสังหาริมทรัพย์และไม่เพิ่มแรงกดดันให้ราคาอสังหาริมทรัพย์โดยภาพรวมปรับตัวสูงขึ้นอย่างมีนัยสำคัญ” นอกจากนี้? ที่ดินที่อนุญาตให้ซื้อเป็นที่ดินมีพื้นที่กำหนดชัดเจน“ลักษณะการกระตุ้นและจูงใจต่างชาติเข้าลงทุนแบบนี้ ในต่างประเทศก็มีเช่นกัน ซึ่งสิทธิประโยชน์แต่ละที่ก็แตกต่างกันไป ซึ่งหลายประเทศก็จูงใจนักลงทุนสามารถขอถือสิทธิ์การพำนักอาศัยถาวร จนเป็นสิทธิพลเมืองนั้นได้”น.ส.ทิพานัน กล่าวอีกว่า สิ่งที่สังคมสงสัยคือ กฎกระทรวงนี้ก็มีมาตั้งแต่สมัยรัฐบาลเพื่อไทย และที่พรรคเพื่อไทยอ้างว่ากฎกระทรวงปี 2545 ออกเพราะผลกระทบจากวิกฤตต้มยำกุ้งและการชำระหนี้IMFนั้น หากเป็นไปตามคำกล่าวอ้าง เหตุการณ์ดังกล่าวก็ได้ผ่านพ้นไปแล้ว ทำไมไม่เคยให้ความสำคัญปรับปรุงแก้ไขกฎกระทรวงฯ เรื่องถือครองที่ดินในช่วงระหว่างปี 2545-2560 เลยทั้งที่ในช่วงนั้นพรรคเพื่อไทยก็มีโอกาสได้เป็นรัฐบาล แต่วันนี้กลับมาบอกว่าถ้าได้เป็นรัฐบาลจะแก้ได้ดีกว่านี้ แต่สิ่งที่ประชาชนเห็นในช่วงนั้นคือ พรรคเพื่อไทยมีพฤติกรรมหมกมุ่นให้ความสำคัญแต่กับการแก้ไข พรบ. นิรโทษกรรม ฉบับสุดซอย เสียมากกว่าแต่ในทางตรงกันข้ามกับ นายกรัฐมนตรี ได้พิจารณาและปรับปรุงกฎหมาย กฎระเบียบให้ทันสมัยและเพื่อการกระตุ้นเศรษฐกิจของประเทศอย่างรัดกุมและเพื่อประโยชน์ของประชาชนคนไทยทั้งประเทศเสมอ และยังเป็นไปตามรัฐธรรมนูญ 2560 มาตรา 77 ทั้งนี้ ขอให้ประชาชนทุกคนเชื่อมั่นได้ เพราะรัฐบาลพล.อ.ประยุทธ์ ทำทุกอย่างเพื่อผลประโยชน์ของประเทศชาติเสมอมา ไม่เคยมีนโยบายขายชาติ ไม่เคยมีการเอื้อประโยชน์ให้ต่างชาติเพื่อผลประโยชน์ใดๆ รัฐบาลนี้มีแต่ทำประโยชน์ให้คนไทย พัฒนาหารายได้และฟื้นฟูเศรษฐกิจในภาวะวิกฤต พร้อมมุ่งจัดสรรที่ดินและคืนสิทธิที่ดินทำกินให้กับพี่น้องเกษตรกร และยังเดินหน้าสร้างโครงการที่อยู่อาศัยให้กับพี่น้องประชาชนทุกกลุ่มอย่างเสมอภาคโดยไม่ทิ้งใครไว้ข้างหลังอยากให้พรรคเพื่อไทยทำความเข้าใจเสียใหม่ว่า พล.อ.ประยุทธ์ คือ นายกฯที่กอบกู้ชาติ มาจาก นายกฯขายชาติ อันมีพฤติการณ์เช่น ฮั้วต่างชาติโกงโครงการรับจำนำข้าวจนชาวนาไทยเสียชีวิตและทรัพย์สิน  โกงบ้านเอื้ออาทรจนประชาชนไม่มีที่อยู่ อนุมัติเอ็กซิมแบงก์ปล่อยกู้เมียนมาโดยมีอัตราดอกเบี้ยต่ำกว่าต้นทุน ตรงนี้ต่างหากคือนิยามของ “นายกขายชาติ”
ซูเปอร์โพล ชู”อนุทิน” ผู้นำเหนือความขัดแย้ง จิตใจดี ขณะ “บิ๊กตู่”รั้งที่สอง|ซูเปอร์โพล 35.8% ชู “อนุทิน” ผู้นำเหนือความขัดแย้งซูเปอร์โพล (SUPER POLL) เผยผลสำรวจความคิดเห็นประชาชนทั่วประเทศ จำนวนทั้งสิ้น2,016ตัวอย่าง เรื่อง ผู้นำการเมือง เหนือความขัดแย้งของสังคมเรื่อง ผู้นำการเมือง เหนือความขัดแย้งของสังคม พบว่า ส่วนใหญ่หรือร้อยละ 66.1 ระบุขบวนการ ลบหลู่ ดูหมิ่น สถาบันหลักของชาติเป็นต้นตอของความขัดแย้งของสังคมไทย รองลงมาคือ ร้อยละ 53.4 ระบุ กลุ่มการเมือง รับเงินต่างชาติ มาป่วนเมืองไทย ร้อยละ 41.9 ระบุขบวนการ สามนิ้วเป็นต้นตอของความขัดแย้งของสังคมไทย ร้อยละ 32.0 ระบุขบวนการ ปฏิรูปสถาบันหลักของชาติคือต้นตอของความขัดแย้งของสังคมไทย ร้อยละ 26.2 ระบุเป็นการปฏิวัติ ยึดอำนาจร้อยละ 23.7 ระบุ เป็นการควบรวม ผูกขาด ทางธุรกิจ พลังงาน อาหารและสื่อสารที่น่าสนใจคือ เมื่อถามถึง ผู้นำการเมือง เหนือความขัดแย้งของสังคม พบว่า อันดับหนึ่งหรือร้อยละ 35.8คือนายอนุทิน ชาญวีรกูล รองนายกรัฐมนตรีและหัวหน้าพรรคภูมิใจไทย เพราะชอบคนนี้ที่ไม่มีประวัติขัดแย้งกับใครพูดน้อย ใครด่ามาถือเป็นข้อเตือนใจ เป็นคนจิตใจดีมีผลงานช่วยเหลือต่อชีวิตผู้ป่วยผ่าตัดหัวใจและอื่น ๆแก้ปัญหาวิกฤตโควิด ระบบสาธารณสุข เป็นคนดีช่วยเหลือชาวบ้านคนตัวเล็กตัวน้อย มีฝีมือมีเงินร่ำรวยและชอบคนรวย เป็นต้น อันดับสองหรือร้อยละ 29.7 ระบุ พลเอกประยุทธ์ จันทร์โอชา นายกรัฐมนตรีเพราะเป็นผู้นำการยึดอำนาจ คุมอยู่ไม่ลุกลาม บ้านเมืองเรียบร้อย ไม่วุ่นวาย ซื่อสัตย์โปร่งใสและชอบทหารเป็นต้น อันดับสามหรือร้อยละ 13.1 ระบุ นางสาวแพทองธาร ชินวัตร แคนดิเดตนายกรัฐมนตรี พรรคเพื่อไทยเพราะชอบคนนี้ เป็นผู้หญิง อยากเห็นผู้หญิงเป็นผู้นำ เป็นคนรุ่นใหม่ ไม่มีประวัติขัดแย้งกับใครและเป็นบุตรสาวอดีตนายกรัฐมนตรีทักษิณ ชินวัตร เป็นต้นเมื่อจำแนก ผู้นำการเมือง เหนือความขัดแย้งของสังคม ออกตาม เพศ พบประเด็นที่น่าสนใจคือชายร้อยละ 40.2 และหญิงร้อยละ 31.4 ระบุนายอนุทิน ชาญวีรกูลเป็นผู้นำการเมืองเหนือความขัดแย้งของสังคมในขณะที่ ชายร้อยละ 27.0 และหญิงร้อยละ 32.4 ระบุพลเอกประยุทธ์ จันทร์โอชา นอกจากนี้ ชายร้อยละ 9.2และหญิงร้อยละ 16.9 ระบุนางสาวแพทองธาร ชินวัตรและเมื่อจำแนกตามช่วงอายุ พบว่า นายอนุทิน ชาญวีรกูลได้รับฐานสนับสนุนเป็นผู้นำการเมืองเหนือความขัดแย้งของสังคม ในกลุ่ม 25 – 39 ปีมากที่สุดคือร้อยละ 39.5รองลงมาคือกลุ่มอายุไม่เกิน 24 ปีร้อยละ 33.1 และกลุ่มอายุ 40 ปีขึ้นไปร้อยละ 31.9 ตามลำดับ ในขณะที่พลเอกประยุทธ์ จันทร์โอชาพบฐานสนับสนุนเป็นผู้นำการเมืองเหนือความขัดแย้งของสังคมสูงขึ้นตามช่วงอายุของกลุ่มตัวอย่างคือกลุ่มอายุไม่เกิน 24 ปีร้อยละ 18.8 กลุ่มอายุ 25 – 39 ปีร้อยละ 25.2 และกลุ่มอายุ 40 ปีขึ้นไป ร้อยละ 36.5ตามลำดับ สำหรับนางสาวแพทองธาร ชินวัตรและนายพิธา ลิ้มเจริญรัตน์ได้รับฐานสนับสนุนเป็นผู้นำการเมืองเหนือความขัดแย้งของสังคมเด่นในกลุ่มอายุไม่เกิน 24 ปี คือร้อยละ 15ถึงร้อยละ 20 ในขณะที่กลุ่มอายุที่ยิ่งสูงขึ้นมีสัดส่วนฐานสนับสนุนลดลง ตามลำดับ
ชาวบ้านหลายพื้นที่ยังจมบาดาล "เพื่อไทย" กระทุ้งรัฐบาลเร่งช่วย|“ธีรรัตน์” กระทุ้งรัฐบาลเร่งช่วย ปชช.หลายพื้นที่ยังจมบาดาล แนะเร่งฟื้นฟูอาชีพ จัดระบบข้อมูลเยียวยา อย่าให้พลาด ฝ่ายค้านรอตรวจสอบเข้มน.ส.ธีรรัตน์ สำเร็จวาณิชย์ ส.ส.กทม.และโฆษกพรรคเพื่อไทย กล่าวว่า นับตั้งแต่เกิดปัญหาอุทกภัยในหลายพื้นที่ ทั้งภาคเหนือ กลาง และตะวันออกเฉียงเหนือ รวมถึงบางพื้นที่ในภาคใต้ ต่อเนื่องยาวนานมานานหลายเดือน แต่จนถึงปัจจุบันยังไม่เห็นความชัดเจนในเรื่องของเวลาการจ่ายเงินเยียวยาความเสียหายให้กับพี่น้องประชาชน รวมถึงมาตรการในการฟื้นฟูพื้นที่ที่ได้รับความเสียหายภายหลังน้ำลด แม้รัฐบาลจะประกาศแนวทางคร่าวๆในการเยียวยาความเสียหายมาบ้างแล้ว แต่ในระหว่างนี้ ณ ปัจจุบันหลายพื้นที่ยังถูกน้ำท่วมบ้านมิดหลังคา พื้นที่ทางการเกษตรและพื้นที่ทางเศรษฐกิจได้รับความเสียหายซึ่งยังไม่ได้รับความช่วยเหลือขั้นพื้นฐานอย่างปัจจัยสี่ที่มนุษย์ทุกคนพึ่งได้รับ ทั้งยารักษาโรค อาหาร เครื่องนุ่งห่ม และที่อยู่อาศัยที่เพียงพอ ส่วนหนึ่งเป็นเพราะกฎเหล็ก 180 วันของ กกต.ที่ทำให้ ส.ส.ฝ่ายค้าน หรือผู้ที่อาสาช่วยเหลือไม่สามารถทำได้ทั้งที่อยู่ใกล้ชิดกับพี่น้องประชาชน เข้าใจถึงหัวจิตหัวใจของพี่น้องประชาชนมากที่สุด แต่ถึงอย่างไรแม้ฝ่ายค้านไม่สามารถทำอะไรได้ในตอนนี้ รัฐบาลก็ไม่ควรช่วยเหลือประชาชนล่าช้าน.สใธีรรัตน์ กล่าวว่า ข้อเสนอแนะให้รัฐบาลที่นำโดยพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เปลี่ยนวิธีคิดในการทำงานให้ทันท่วงทีต่อความเดือดร้อนของพี่น้องประชาชน โดยต้องเร่งดำเนินการดังนี้1.เร่งวางแผนฟื้นฟูโอกาสที่เสียไป ฟื้นฟูอาชีพและช่องทางทำมาหากินให้เป็นระบบอย่างชัดเจน2.จัดระบบข้อมูลการสำรวจพื้นที่ที่ได้รับความเสียหายให้มีมาตรฐาน อย่าให้มีการทุจริต เพราะคาดการณ์ว่าการเยียวยาจะกินเวลายาวนานกว่าอายุรัฐบาลนี้แน่นอน ซึ่งฝ่ายค้านจะติดตามตรวจสอบการจ่ายเงินอย่างใกล้ชิด3.การเยียวยาต้องมาพร้อมกับการสร้างอาชีพและการเข้าถึงแหล่งเงินทุนของผู้ประกอบการรายย่อยและรายจิ๋วที่ประสบปัญหา เพราะที่ผ่านมาถูกซ้ำเติมจากวิกฤตโควิดและน้ำท่วมอีก สินเชื่อที่ปล่อยกู้ 100,000 บาท/รายผ่าน ธ.ก.ส.ยังถือว่าดอกเบี้ยที่ 4% สูงมากเกินไป เกินกว่าที่ประชาชนจะสามารถจ่ายไหวในสถานการณ์นี้ รัฐบาลต้องเห็นใจประชาชนให้มากกว่านี้“อยากให้รัฐบาลลดเวลาคิดถึงอนาคตทางการเมืองของตัวเองให้น้อยลง แล้วทำงานให้ประชาชนมากขึ้น ใช้เวลามาขจัดความทุกข์ยากของพี่น้องประชาชนบ้าง อย่ามัวแต่ใช้เวลาไปกับการแก้ไขปัญหาทางการเมืองในพรรคตนเองว่าแคนดิเดตนายกฯจะเป็นใคร อนาคตทางการเมืองของพล.อ.ประยุทธ์? จะเป็นอย่างไร รัฐบาลที่นำโดยพล.อ.ประยุทธ์ เกิดน้ำท่วมซ้ำซาก การเยียวยายังล้มเหลวซ้ำซากอีก มองไม่เห็นหัวใจของประชาชนแม้แต่น้อย”
นายกฯ เสียใจกับเหตุการณ์ Itaewon สั่งติดตามสถานการณ์|นายกฯ เสียใจกับเหตุการณ์ Itaewon พร้อมสั่งติดตามสถานการณ์ช่วยเหลือหากมีคนไทยได้รับผลกระทบรีบช่วยเหลือด่วนนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เสียใจกับเหตุการณ์บริเวณถนนย่าน Itaewon ประเทศเกาหลีใต้ ส่งผลให้มีผู้เสียชีวิต และบาดเจ็บจำนวนมาก โดยสั่งการให้หน่วยงานที่เกี่ยวข้องเร่งติดตาม ตรวจสอบสถานการณ์หากมีคนไทยได้รับความเดือดร้อนให้รีบให้การช่วยเหลือโดยด่วนโฆษกประจำสำนักนายกรัฐมนตรีกล่าวว่า สถานเอกอัครราชทูตไทย ณ กรุงโซล (Royal Thai Embassy, Seoul) รายงานถึงเหตุการณ์ที่เกิดขึ้นคืนวันเสาร์ที่ 29 พฤศจิกายน 2565 ในงานเทศกาลคืนวัน Halloween ที่จัดขึ้นในย่านถนน Itaewon กรุงโซล ทำให้มีผู้คนจำนวนมากเสียชีวิต และบาดเจ็บจากเหตุการณ์ดังกล่าว อย่างไรก็ดี สถานเอกอัครราชทูตฯ ยังไม่ได้รับรายงานว่ามีคนไทยได้รับบาดเจ็บหรือเสียชีวิตในเหตุการณ์ดังกล่าวทั้งนี้ หากคนไทยท่านใดต้องการความช่วยเหลือจากสถานเอกอัครราชทูตฯ สามารถติดต่อไปยังเบอร์โทรศัพท์ฉุกเฉิน 010-6747-0095“นายกรัฐมนตรีเสียใจต่อเหตุการณ์ที่เกิดขึ้นซึ่งส่งผลให้มีผู้ได้รับผลกระทบบาดเจ็บและเสียชีวิตจำนวนมาก โดยได้สั่งการให้หน่วยงานที่เกี่ยวข้องติดตามสถานการณ์และให้การช่วยเหลือทันทีหากมีคนไทยได้รับผลกระทบ”
"นิพิฏฐ์" ซัด 2 มาตรฐาน ปมขายที่ดินให้ต่างชาติ จาก "ขายชาติ" กลายเป็น "กระตุ้นเศรษฐกิจ"|นายนิพิฏฐ์ อินทรสมบัติ รองหัวหน้าพรรคสร้างอนาคตไทย (สอท.) ได้โพสต์ข้อความถึงประเด็นร้อน กรณีการเปิดให้ต่างชาติเข้ามาซื้อที่ดินในไทย โดยใช้หัวข้อว่า “คนไทยห้ามเข้า” ใจความทั้งหมดระบุว่าครั้งหนึ่ง มีคนกลุ่มหนึ่ง อ้างว่า การขายที่ดินให้ต่างชาติคือการ "ขายชาติ" ตอนนี้คนกลุ่มนั้นอธิบายใหม่ว่า มิใช่ขายชาติหรอก แต่เป็นการ "กระตุ้นเศรษฐกิจ" ต่างหาก เรื่องเดียวกันแต่เราอธิบายต่างกัน เขาเรียก "2 มาตรฐาน"ต่อไป ในเมือง ในเทศบาล เตรียมรับตึกหรู บ้านหลังใหญ่ อลังการ เห็นคนจีน คนฝรั่ง ขับรถหรู เข้า-ออก หากมีป้ายเขียนว่า “ซอยนี้คนไทยห้ามเข้า" ก็อย่าว่ากัน มันเป็นแผ่นดินของเขา เราค่อยไปนั่งขายขนมครกหน้าปากซอย หากมีการมั่วสุมยาเสพติดกันเต็มซอย ก็ถือว่า เป็นการกระตุ้นการบริโภค(ยาเสพติด) ก็แล้วกันผมมีเหตุผลอธิบาย ทั้งหลักเศรษฐศาสตร์ ทั้งหลักการเมือง แต่ปิดปากไว้ดีกว่า เพียงบอกว่า ผมฟังผู้รู้ ที่เขาทำเรื่องเศรษฐกิจของประเทศมา เขาอธิบายว่า การกระตุ้นเศรษฐกิจ มีหลายวิธี สถานการณ์นี้ไม่ควรทำอย่างนี้ต่อมา นายนิพิฏฐ์ ยังโพสต์ข้อความอีกครั้ง ขยายความในประเด็นดังกล่าว ระบุว่าผมใช้เวลาครึ่งวัน ปรึกษาผู้รู้ เรื่องการขายที่ดินให้ต่างชาติ จริงอยู่แม้เคยมีมาตรการนี้เมื่อ 2545 แต่หลังจากนั้น มีต่างชาติมาซื้อที่ดินเพียง 8 ราย แสดงว่า มาตรการกระตุ้นเศรษฐกิจตามนโยบายนี้ ไม่ได้ผล ตอนปี 2545 ผมก็ค้าน ครั้น ปี 2565 รัฐบาลกลับไปลดเงื่อนไข ให้ต่างชาติซื้อที่ดินได้ง่ายขึ้น เช่น ลงทุนเพียง 3 ปี โดยรัฐบาลหวังกระตุ้นเศรษฐกิจ ผมเห็นว่า1.มาตรการนี้ มาผิดเวลา มาในขณะคนไทยลำบาก เศรษฐกิจไม่ดี หวังขายที่ดินเพื่อนำเงินจากต่างชาติเข้ามา ผมว่า กระทบหัวใจคนไทย ที่เห็นที่ดินถูกขายให้ต่างขาติ ในขณะที่เรายากจน2.การซื้อที่ดิน 1 ไร่ ส่วนใหญ่ คือการฟอกเงิน คือพวกมาเฟียที่เดินทางออกนอกประเทศของตัวเอง คนเหล่านี้ส่วนใหญ่อยู่ประเทศตัวเองไม่ได้ทั้งสิ้น จึงมาซื้อที่ดินในประเทศไทย แปลงสัญชาติเป็นคนไทย และบริจาคเงินให้นักการเมืองเพื่อคุ้มครองตัวเอง3.การลงทุนซื้อพันธบัตร หรือ การลงทุนในตลาดทุน, มันไม่มีประโยชน์ เพราะตลาดทุนในเมืองไทย ไม่มีปัญหาจนต้องให้ต่างชาติมาลงทุน แลกกับแผ่นดินไทย4.ผมหวังว่า พรรคร่วมรัฐบาล(บางพรรค)ที่เคยค้านนโยบายนี้ เมื่ออิ่มหนำสำราญแล้วจะได้สติ และขอให้คัดค้านนโยบายนี้ เหมือนที่เคยคัดค้านไว้ อย่าลดตัวไปขายที่ดินชาติเลยครับ5.ผม และพรรคสร้างอนาคตไทยไม่เห็นด้วย เรามีวิธีแก้ปัญหาเศรษฐกิจเยอะแยะ หากเรามีปัญญา ไม่จำเป็นต้องแลกด้วยการขายแผ่นดินให้ต่างชาติ พรรคสร้างอนาคตไทย ไม่เห็นด้วยกับการลดเงื่อนไข และขายที่ดินให้ต่างชาติ
"เพื่อไทย" ตั้ง "พานทองแท้-แพทองธาร" นั่งที่ปรึกษาศูนย์เลือกตั้งฯ คิกออฟพร้อมสู้ศึก|เพื่อไทยประชุมศูนย์ปฏิบัติการเลือกตั้งฯ นัดแรกคิกออฟเตรียมพร้อมศึกเลือกตั้งอาจเกิดขึ้นทุกนาที แพลนเอ แพลนบี ครบ มั่นใจแลนด์สไลด์ทั้งแผ่นดิน(1 พฤศจิกายน 2565) พรรคเพื่อไทยจัดประชุม ‘ศูนย์ปฏิบัติการเลือกตั้งสมาชิกสภาผู้แทนราษฎร พรรคเพื่อไทย’ ครั้งแรกในวันนี้ โดยมีคณะกรรมการที่ปรึกษาและฝ่ายที่เกี่ยวข้องทั้งหมดเข้าร่วมประชุม นำโดย นายแพทย์ชลน่าน ศรีแก้ว ส.ส.น่าน และหัวหน้าพรรคเพื่อไทย นายประเสริฐ จันทรรวงทอง ส.ส.นครราชสีมา และเลขาธิการพรรคเพื่อไทย ในฐานะผู้อำนวยการศูนย์ปฏิบัติการการเลือกตั้งฯ ศาสตราจารย์พิเศษชัยเกษม นิติสิริ​ ที่ปรึกษาศูนย์ปฏิบัติการเลือกตั้งฯ นายสมพงษ์ อมรวิวัฒน์​​ ที่ปรึกษาศูนย์ปฏิบัติการเลือกตั้งฯ พลตำรวจโทวิโรจน์ เปาอินทร์​ ที่ปรึกษาศูนย์ปฏิบัติการเลือกตั้งฯ ร้อยตำรวจเอกเฉลิม อยู่บำรุง​ ที่ปรึกษาศูนย์ปฏิบัติการเลือกตั้งฯ นายพานทองแท้ ชินวัตร​​ ที่ปรึกษาศูนย์ปฏิบัติการเลือกตั้งฯ นางสาวแพทองธาร ชินวัตร​​ ที่ปรึกษาศูนย์ปฏิบัติการเลือกตั้งฯ นางพวงเพ็ชร ชุนละเอียด และคณะกรรมการชุดต่างๆเข้าร่วมประชุม หลังจากพรรคเพื่อไทย ได้จัดตั้งศูนย์ปฏิบัติการเลือกตั้งฯ เมื่อวันที่ 10 ตุลาคม 2565 ที่ผ่านมานายแพทย์ชลน่าน ศรีแก้ว ส.ส.น่าน และหัวหน้าพรรคเพื่อไทย กล่าวว่า เพื่อสนับสนุน ‘เพื่อไทยแลนด์สไลด์ทั้งแผ่นดิน’ พรรคเพื่อไทยตั้งเป้าหมายร่วมกับพี่น้องประชาชนเลือก ส.ส. ของพรรคเพื่อไทย ให้มากกว่า 250 คนขึ้นไป เพื่อเป้าหมายดังนี้1.คืนประชาธิปไตยให้กับพี่น้องประชาชน โดยเป้าหมายเพื่อไทยแลนด์สไลด์ทั้งแผ่นดินจะสามารถกำจัดอำนาจเผด็จการได้2.คืนความกินดีอยู่ดีให้กับพี่น้องประชาชน แก้วิกฤตต่างๆ สร้างความกินดีอยู่ดี สร้างอนาคตที่ดีให้ลูกหลานทั้งนี้ ขอย้ำกลไกที่จะบรรลุเป้าหมายเพื่อไทยแลนด์สไลด์จะใช้ 3 กลไกหลัก ได้แก่1.ตั้งเป้าส่งผู้สมัคร ส.ส.เขตครบทั้งหมด 400 เขต 2.นโยบายพรรคเพื่อไทย เนื่องจากพรรคเพื่อไทยเป็นพรรคที่ผลิตนโยบายจนได้รับการขนานนามว่า เป็นประชาธิปไตยที่กินได้ เพื่อชีวิตใหม่ของประชาชน เราจะเดินหน้าดำเนินการต่อไป3.แคนดิเดตนายกรัฐมนตรี ที่จะนำพาโอกาสในการบริหารจัดการและนำพาเราไปสู่เป้าหมายข้างต้นได้นายแพทย์ชลน่าน กล่าวอีกว่า เป้าหมายทั้งหมดจะขับเคลื่อนไม่ได้เลย หากไม่ได้ดำเนินการผ่านศูนย์ปฏิบัติการการเลือกตั้งฯ ที่มีความเข้าใจอย่างลึกซึ้ง จะเป็นเครื่องมือสำคัญ ขับเคลื่อนเป้าหมายไปสู่การแลนด์สไลด์ของพรรคเพื่อไทย เราพร้อมดำเนินการบนพื้นฐานการร่วมมือกันของพี่น้องประชาชนเพื่อเข้าสู่เป้าหมายนั้นให้ดีที่สุดนายประเสริฐ จันทรรวงทอง ส.ส.นครราชสีมา และเลขาธิการพรรคเพื่อไทย ในฐานะผู้อำนวยการศูนย์ปฏิบัติการการเลือกตั้งฯ กล่าวว่า วันนี้เป็นการประชุมศูนย์ปฏิบัติการการเลือกตั้งฯครั้งแรก เป็นการคิกออฟการทำงานของศูนย์ปฏิบัติการการเลือกตั้งฯ เพื่อนำไปสู่การเลือกตั้งที่อาจจะเกิดขึ้นในเร็ววันนี้ ซึ่งเหลือเวลาอีกไม่มากนัก หากนับจากวันนี้ จนถึงวันหมดอายุสภาเหลือเวลาเพียง 5 เดือนเท่านั้น ซึ่งนับว่าใกล้เวลาแล้ว การทำงานของศูนย์ปฏิบัติการการเลือกตั้งฯ ทั้งหมดจะดำเนินการภายใต้กรอบ 180 วันของ กกต. อย่างเข้มงวดสำหรับรายละเอียดในการหารือในวันนี้ มี 3 เรื่อง ได้แก่1.การจัดตั้งศูนย์ปฏิบัติการการเลือกตั้งฯ ตั้งอยู่ที่พรรคเพื่อไทย โดยจะมีการแบ่งงานบริหาร รวม 6 คลัสเตอร์ ได้แก่1.1.กลุ่มงานนโยบายและข้อมูลการเลือกตั้ง มีนายภูมิธรรม เวชยชัย เป็นหลักในการดำเนินการ1.2.กลุ่มบริหารงานพื้นที่ 5 โซน ทั่วประเทศ ทั้ง 77 จังหวัด โดยภาคเหนือ นายสมพงษ์ อมรวิวัฒน์, ภาคตะวันออกเฉียงเหนือ นายประเสริฐ จันทรรวงทอง, ภาคกลาง นายสุรพงษ์ อึ้งอัมพรวิไล, กรุงเทพมหานคร นางพวงเพ็ชร ชุนละเอียด, ภาคใต้ นายแพทย์ชลน่าน ศรีแก้ว 1.3. กลุ่มงานกฎหมายและป้องกันการทุจริตเลือกตั้ง1.4. กลุ่มงานรณรงค์และผลิตสื่อ มีนายภูมิธรรม เวชยชัย​1.5. กลุ่มงานสื่อสารและประชาสัมพันธ์1.6. กลุ่มงานปราศรัย2.พรรคได้ตั้งสมมุติฐานว่าการเลือกตั้ง ส.ส.จะเกิดขึ้นนาทีใดก็ได้ ใน 2 กรณีได้แก่2.1สภาผู้แทนราษฎรอยู่ครบวาระจนถึงวันที่ 3 มีนาคม 2566 ซึ่งพรรคเท่อไทยได้วางแนวทางไว้ส่วนหนึ่งแล้ว (Plan A) 2.2.กรณีที่เกิดเหตุการณ์ไม่คาดฝันเกิดขึ้น เช่น มีการยุบสภาภายในเดือนใดก็ไม่อาจทราบได้ หากเกิดเหตุการณ์ดังหล่าว จะต้องจัดการเลือกตั้งพายใน 60 วัน ซึ่งพรรคเพื่อไทยได้ดำเนินการวางแผนเอาไว้ (ถือว่าเป็น Plan B) 2.3 พรรคเพื่อไทย ได้ทยอยเปิดตัวผู้ว่าที่ผู้สมัคร ส.ส.ของพรรคไปแล้วส่วนหนึ่ง และภายในเดือนนี้หรืออย่างช้าภายในเดือนธันวาคม 2565 นี้ พรรคเพื่อไทยจะเปิดตัวว่าที่ผู้สมัคร ส.ส.ให้ครบทั้ง 400 เขต โดยในบางเขตที่ยังไม่สามารถเปิดตัวได้เนื่องจากมีผู้แสดงเจตจำนงหลายรายและครบทุกเขตแล้ว โดยต้องมีการเปรียบเทียบข้อมูลต่างๆ เพิ่มเติมอีกระยะ
รัฐบาลกำหนดให้ "นาค" เป็นเอกลักษณ์ประจำชาติไทย ประเภทสัตว์ในตำนาน|รัฐบาลกำหนดให้ “นาค” เป็นเอกลักษณ์ประจำชาติไทย ประเภทสัตว์ในตำนาน ต่อยอด Soft Power ขับเคลื่อนเศรษฐกิจสร้างสรรค์นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.) เมื่อวันที่ 1 พฤศจิกายน  2565 ว่า ครม.เห็นชอบให้นาคเป็นเอกลักษณ์ประจำชาติ ประเภทสัตว์ในตำนานซึ่งเป็นการประกาศในเชิงสัญลักษณ์ เพื่อสร้างให้เกิดการเรียนรู้ประวัติศาสตร์ เอกลักษณ์และวัฒนธรรมของชาติ อีกทั้งยังเป็นการต่อยอดเป็น Soft Power ในการนำทุนวัฒนธรรมมาขับเคลื่อนเศรษฐกิจสร้างสรรค์ เพิ่มมูลค่าทางเศรษฐกิจและนำรายได้เข้าประเทศนาคมีคติความเชื่อที่ปรากฏในสังคมไทยมาอย่างยาวนาน มีความเกี่ยวพันกับวิถีชีวิตคนไทย สะท้อนถึงตำนานและความเชื่อมาแต่อดีต สื่อออกมาผ่านทางขนบธรรมเนียมประเพณี ศิลปวัฒนธรรม พิธีกรรมต่างๆ มาจนถึงปัจจุบัน เช่น เป็นผู้พิทักษ์ศาสนา เป็นบันไดเชื่อมระหว่างโลกและสวรรค์ บั้งไฟพญานาคในวันออกพรรษา และประเพณีไหลเรือไฟ เรือที่ตกแต่งขึ้นก็แทนพญานาคเพื่อลอยไปบูชารอยพระพุทธบาท เป็นต้น ดังนั้น นาคจึงถือเป็นสัญลักษณ์สะท้อนวัฒนธรรมของประชาชนคนไทยอย่างแนบแน่นสำหรับภาพต้นแบบของนาคเป็นเอกลักษณ์ประจำชาติ ประเภทสัตว์ในตำนานนั้น ทางคณะกรรมการวัฒนธรรมแห่งชาติ ได้มอบหมายกรมศิลปากร สำนักช่างสิบหมู่ ดำเนินการร่างภาพต้นแบบนาคซึ่งภาพต้นแบบนี้สื่อให้เห็นภาพรวมคติความเชื่อเกี่ยวกับนาค เป็นรูปพญานาคสี่ตระกูล คือ ตระกูลวิรูปักษ์ (สีทอง) ตระกูลเอราปถ (สีเขียว) ตระกูลฉัพพยาปุตตะ (สีรุ้ง) และตระกูลกัณหาโคตรมะ (สีดำ) และมีนาคตัวใหญ่สุด คือ นาควาสุกรี ที่มีความเกี่ยวเนื่องสัมพันธ์กับพระพุทธศาสนาและพระมหากษัตริย์ส่วนรายละเอียดประกอบภาพ เช่น คลื่นน้ำ และ ศาสนสถาน สื่อให้เห็นว่านาคเป็นสัญลักษณ์แห่งน้ำและความอุดมสมบูรณ์ รวมถึงบทบาทการเป็นผู้พิทักษ์รักษาพระพุทธศาสนานางสาวรัชดา กล่าวด้วยว่า จากข้อมูลกระทรวงวัฒนธรรม พบว่า ปัจจุบันประเทศที่มีสัตว์ประจำชาติ ประเภทตำนานเทพนิยายและความเชื่อ มีจำนวน 157 ประเทศ รวมทั้งสิ้น 229 รายการ มีบางประเทศที่มีสัตว์ประจำชาติมากกว่า 1 รายการซึ่งสัตว์ประจำชาติของประเทศต่างๆ มีสัตว์ที่ปรากฏอยู่จริง เช่น สัตว์เลี้ยงลูกด้วยนม สัตว์สี่เท้า สัตว์ปีก ส่วนสัตว์ในตำนานเทพนิยายและความเชื่อ แม้ว่าจะไม่มีผู้พบเห็นแต่คนในชาตินั้นๆ มีความเชื่อและศรัทธาจนมีการสร้างสรรค์เป็นสัญลักษณ์ประจำชาติสำหรับสัตว์ในตำนานประจำชาติจะมีการประกาศในประเทศต่างๆ อาทิทั้งนี้ สัตว์ในตำนานเหล่านั้น มักจะนำมาเป็นสัญลักษณ์ของประเทศเป็นตราแผ่นดิน โล่และอาร์ม หรือปรากฏในธงต่างๆ และมีความเกี่ยวข้องกับสถาบันเป็นส่วนใหญ่
“There’s Always Spring - เมื่อถึงเวลาดอกไม้จะบาน” หนังสือที่ว่าด้วยความหวังของบ้านเมือง|นับตั้งแต่ปี 2563 ประเทศไทยได้เห็น “พลัง” ของคนรุ่นใหม่ ที่ลุกขึ้นมาเคลื่อนไหวทางการเมืองอย่างที่ไม่เคยมีมาก่อน การชุมนุมมากมายภายใต้แฮชแท็กสุดสร้างสรรค์กระจายไปทั่วทุกหัวมุมเมือง การชูสามนิ้ว และสิ่งของต่าง ๆ กลายเป็นสัญลักษณ์ของการชุมนุมของคนในยุคนี้ ส่งสัญญาณว่าประชาชนไม่พอใจกับการบริหารของรัฐบาล และ “ระบบโครงสร้าง” ที่กดขี่ประชาชนมาอย่างยาวนาน ทว่า ในโมงยามที่ความหวังของประชาชนกำลังสุกสว่าง การปราบปรามจากภาครัฐก็ร้อนแรงไม่แพ้กัน การใช้ความรุนแรงในการสลายการชุมนุม ที่นำไปสู่การใช้ “แก๊สน้ำตา” และ “กระสุนยาง” เช่นเดียวกับการจับกุมและคุมขัง ที่กลายเป็น “อาวุธ” ชิ้นล่าสุดที่รัฐนำมาใช้กับประชาชนในประเทศ เรื่องราวการต่อสู้ของประชาชนในช่วงเวลาประวัติศาสตร์เหล่านี้ ถูกบันทึกในหนังสือ “There’s Always Spring - เมื่อถึงเวลาดอกไม้จะบาน” หนังสือที่รวบรวมภาพถ่ายจากช่างภาพและผู้สังเกตการณ์การชุมนุม ของโครงการ Mob Data Thailand ที่บันทึกทุกเรื่องราว ทั้งข้อเท็จจริง ความสร้างสรรค์ ความสนุกสนาน รอยยิ้ม คราบน้ำตา และการใช้ความรุนแรง ของการชุมนุมตั้งแต่ปี 2563 เป็นต้นมา และแอมเนสตี้ อินเตอร์เนชั่นแนล ประเทศไทย ร่วมกับโครงการอินเทอร์เน็ตเพื่อกฎหมายประชาชน (iLaw) ได้จัดงานเปิดตัวหนังสือเล่มนี้ เมื่อวันที่ 26 ตุลาคมที่ผ่านมา ณ GalileOasis ในช่วงปี 2563 ที่ประชาชนมีความต้องการใช้เสรีภาพในการชุมนุม เพื่อเรียกร้องให้รัฐบาลหรือ “ผู้มีอำนาจ” แก้ไขปัญหาสังคมและเรียกร้องให้เกิดความเปลี่ยนแปลงในหลาย ๆ ด้าน ด้วยเหตุนี้ แอมเนสตี้ อินเตอร์เนชั่นแนล ประเทศไทย และโครงการอินเทอร์เน็ตเพื่อกฎหมายประชาชน (iLaw) จึงเปิดตัว “อาสาสมัครสังเกตการณ์การชุมนุม” ภายใต้โครงการ Mob Data Thailand เพื่อสังเกตการณ์ และบันทึกเหตุการณ์ที่เกิดขึ้นจริงในที่ชุมนุม โดยใช้หลักการที่เป็นไปตามหลักสิทธิมนุษยชน บรรยากาศในงานเปิดตัวหนังสือ บุศรินทร์ แปแนะ ผู้ประสานงานโครงการ Mob Data Thailand จาก iLaw ระบุว่า ตั้งแต่เดือนมกราคม 2563 การชุมนุมขยายตัวอย่างรวดเร็ว สวนทางกับจำนวนผู้สังเกตการณ์การชุมนุมที่มีจำนวนจำกัด ทำให้กลายเป็นความท้าทายหนึ่งของการจัดทำโครงการนี้ เช่นเดียวกับการใช้ความรุนแรงของเจ้าหน้าที่รัฐ ที่ผู้สังเกตการณ์ก็ได้รับผลกระทบไปด้วย โดยเฉพาะการโดนแก๊สน้ำตา แต่โครงการก็ประสบความสำเร็จในการเก็บข้อมูลของการชุมนุมและแนวทางการปฏิบัติกับผู้ชุมนุมของเจ้าหน้าที่รัฐ รวมไปถึงภาพถ่ายเหตุการณ์จากผู้สังเกตการณ์ และช่างภาพที่ลงพื้นที่ชุมนุม ทำให้เว็บไซต์ Mob Data Thailand กลายเป็นเว็บไซต์ที่สามารถบันทึกเรื่องราวการเคลื่อนไหวทางการเมืองในช่วงปี 2563 - 2565 ได้มากที่สุด ปัจจุบันสามารถรวบรวมข้อมูลการชุมนุมได้มากกว่า 1,000 ครั้ง จากการชุมนุมทั้งหมด 2,000 กว่าครั้ง และเรื่องราวเหล่านั้นก็ถูกนำมาเผยแพร่ลงในหนังสือ “There’s Always Spring - เมื่อถึงเวลาดอกไม้จะบาน” บุศรินทร์ แปแนะ ผู้ประสานงานโครงการ Mob Data Thailandภายในงานเปิดตัวหนังสือวันนั้น มีวงพูดคุยและแบ่งปันประสบการณ์ของอาสาสมัครสังเกตการณ์การชุมนุม โดยพวกเขาได้สะท้อนขั้นตอนการทำงาน เรื่องราวประทับใจ และความยากลำบากของการลงพื้นที่ชุมนุม แม้แต่ละคนจะมีจุดเริ่มต้นและแรงจูงใจในการมาเริ่มต้นทำงาน “อาสาสมัคร” ที่แตกต่างกัน แต่ทุกคนก็มีความมุ่งมั่นและตั้งใจในหน้าที่ที่ตัวเองได้รับมอบหมาย แม้หลายครั้ง การชุมนุมจะหมายถึงการโดนแก๊สน้ำตาหรือกระสุนยางบรรยากาศภายในงานเปิดตัวหนังสือ “การวางตัวเป็นกลาง” คือหลักปฏิบัติที่สำคัญที่สุดที่เหล่าผู้สังเกตการณ์จำเป็นต้องปฏิบัติตามอย่างเคร่งครัด แม้ในหลายสถานการณ์ที่พวกเขาก็อยากถอดหัวโขนผู้สังเกตการณ์และไปช่วยเหลือผู้ชุมนุม นอกจากนี้ ผู้สังเกตการณ์ไม่เพียงเป็นผู้บันทึกเหตุการณ์ในการชุมนุมเท่านั้น แต่บางครั้งพวกเขาต้องทำหน้าที่ “ผู้ตรวจสอบความจริง” ในช่วงเวลานั้น เพื่อส่งต่อข้อมูลที่ถูกต้อง และไม่สร้างความสับสนให้กับประชาชนทั่วไปอีกด้วย ทั้งนี้ หนึ่งในผู้สังเกตการณ์ที่มาร่วมแบ่งปันประสบการณ์ ย้ำว่าหน้าที่ผู้สังเกตการณ์การชุมนุมมีความสำคัญ เนื่องจากพวกเขาจำเป็นต้องเก็บข้อมูลที่รอบด้านจากสถานการณ์ชุมนุม และนั่นอาจกลายเป็นหลักฐานที่สามารถนำไปใช้ได้ ข้อมูลจากผู้สังเกตการณ์การชุมนุมที่ปรากฏอยู่ในตอนหนึ่งของหนังสือ ระบุว่า นับตั้งแต่ปี 2563 - 2564 มีรายงานผู้ได้รับบาดเจ็บจากความรุนแรงในการชุมนุมอย่างน้อย 602 คน และผู้เสียชีวิตอย่างน้อย 2 คน หนังสือ นอกจากนี้ ตั้งแต่วันที่ 18 กรกฎาคม 2563 จนถึงวันที่ 1 สิงหาคม 2565 มีการตั้งข้อหาดำเนินคดีประชาชน จากสถานการณ์ชุมนุมและแสดงความคิดเห็นทางการเมืองไปแล้ว อย่างน้อย 1,853 คน ในจำนวน 1,120 คดี ทั้งนี้ มีประชาชนที่ถูกดำเนินคดีจากสถานการณ์ชุมนุม และเป็นคดีเกี่ยวกับการฝ่าฝืน พ.ร.ก.ฉุกเฉินฯ อย่างน้อย 1,467 คน ในจำนวน 647 คดี (นับตั้งแต่เดือนพฤษภาคม 2563) นอกจากเรื่องเล่าจากผู้สังเกตการณ์การชุมนุมแล้ว ภายในงานยังมีเสวนาจาก “ตัวแทนสวนดอกไม้แห่งความหวัง” ที่มาทบทวนความทรงจำของการชุมนุมในช่วงปี 2563 - 2564 ประกอบด้วย อานนท์ นำภา, ภัสราวลี ธนกิจวิบูลย์ผล, จตุภัทร์ บุญภัทรรักษา และชลธิชา แจ้งเร็ว พร้อมแบ่งปันเรื่องราวประทับใจจากการชุมนุม และมุมมองต่อการเคลื่อนไหวของประชาชนในอนาคตอันใกล้  จตุภัทร์ บุญภัทรรักษา“ผมว่ามันมีความหวัง มีความคิดสร้างสรรค์ มีการมีส่วนร่วมทางการเมืองแบบขยาย ไม่ใช่แค่ในกรุงเทพฯ แต่กระจายไปในภูมิภาคอื่น ๆ แต่ละจังหวัด ตั้งแต่ที่ผมสู้มา ตอนปี 57 เราสู้กับรัฐประหาร แต่ว่าคนไม่เข้าใจ มีคนด่าว่า เราก็ต่อสู้กับความคิดที่ว่ามันถูกต้องหรือเปล่า ทำไมคนไม่เข้าใจ แต่พอมาปี 63 - 64 มันก็เป็นสิ่งยืนยันว่ามีคนคิดแบบนี้อีกเยอะ จากที่สู้มาท้อ ๆ ก็ทำให้เราเห็นความหวังมากขึ้น แล้วมันก็ทำให้ผมมีพลังเยอะมากตั้งแต่ได้มาเห็นการเคลื่อนไหว” จตุภัทร์เล่าเช่นเดียวกับอานนท์และภัสราวลีที่บอกว่า การชุมนุมในช่วงที่ผ่านมาทำให้มองเห็น “ความหวัง” ที่เปรียบเสมือนแสงสว่างที่ปลายอุโมงค์ชัดเจนขึ้น สะท้อนให้เห็นสังคมที่ค่อย ๆ มีการเปลี่ยนแปลงอย่างเป็นรูปธรรม เช่นเดียวกับชลธิชาที่มองว่า การชุมนุมที่เกิดขึ้นคือการผลักเพดานของสังคมไทย ทั้งเรื่องของรูปแบบการเคลื่อนไหวทางการเมือง และเรื่องกฎหมายที่จำเป็นต้องขยับให้เท่าทันการเปลี่ยนแปลงของสังคมชลธิชา แจ้งเร็ว“ช่วง 2 - 3 ปีที่ผ่านมา มันทั้งสนุกและมันมาก ๆ ไม่เคยคิดเหมือนกันว่า เราจะสามารถจัดการชุมนุมที่มีคนเรือนหมื่นเรือนแสน แล้วเราปักธงทางความคิดเรื่องการเรียกร้องให้มีการปฏิรูปสถานบันเกิดขึ้นได้จริงกลางเมืองหลวงประเทศไทย มองย้อนไปกี่ครั้ง และต่อให้ตอนนี้โดน 28 คดี เราก็ไม่เคยเสียใจ แล้วถ้าย้อนเวลากลับไปก็จะทำเหมือนเดิม อาจจะทำหนักกว่าเดิมด้วยซ้ำ” ชลธิชากล่าว “ช่วงปี 64 - 65 เป็นช่วงที่รัฐใช้กฎหมายเข้มข้นมาก ทั้งจับคนเข้าไปขัง แล้วก็ทั้งปราบปรามการชุมนุมอย่างรุนแรง ถ้าถามว่ามันสร้างความกลัวให้มวลชนไหม มันสร้างสิ่งที่ทำให้มวลชนต้องตั้งหลักมากกว่า ว่าเราจะทำยังไงดีที่จะตอบโต้สิ่งเหล่านี้กลับไป แล้วป้องกันยังไงไม่ให้เกิดการใช้ความรุนแรงแบบนี้กับคนของเราอีก แต่ตั้งแต่ปี 63 - 64 เป็นต้นมา มันผลักเพดานมาจนถึงที่สุดที่ทุกคนต้องการควานหาคำตอบด้วยตัวเองแล้ว เพราะฉะนั้น อาวุธทางความคิดที่เราได้เปิดประเด็นไปตั้งแต่ปี 63 มันฝังอยู่ในตัวของมวลชน พวกเขากำลังทำความเข้าใจกับเหตุการณ์ที่เกิดขึ้น กำลังขุดคุ้ยหาข้อมูลที่เขาจะตัดสินว่าเขาจะยังไงต่อ” ภัสราวลีสะท้อน ภัสราวลี ธนกิจวิบูลย์ผลในช่วงปี 2563 - 2564 เป็นช่วงเวลาที่การชุมนุมของประชาชนเบ่งบาน เต็มไปด้วยความคิดสร้างสรรค์ มีความหวังและให้พลัง แต่ปฏิเสธไม่ได้ว่าในปี 2565 นี้ การชุมนุมของประชาชนค่อย ๆ จางหายไป เกิดเป็นคำถามว่าพลังของประชาชนที่เคยโชติช่วงได้ดับมอดไปแล้วหรือไม่ ซึ่งชลธิชาก็อธิบายว่า มีหลายปัจจัยที่ทำให้ผู้ชุมนุมต้องเปลี่ยนรูปแบบการเคลื่อนไหวทางการเมือง พร้อมหยิบยกปัญหาเรื่องการติดกำไล EM และเงื่อนไขการประกันตัวที่ส่งผลต่อการใช้ชีวิตประจำวันของคนที่เคลื่อนไหวประเด็นประชาธิปไตยและสิทธิมนุษยชน ด้านจตุภัทร์ก็มองว่า การเคลื่อนไหวที่ลดน้อยลงคือภาพสะท้อนของ “การเป็นมนุษย์” เมื่อต่อสู้มาเหนื่อย ก็ต้องใช้เวลาพัก และถึงแม้จะไม่ได้ยืนอยู่บนเวทีปราศรัยหรือในขบวนชุมนุม แต่ทุกคนก็อยู่ในบทบาทอื่น ๆ แต่เมื่อถึงเวลาทุกคนจะกลับมารวมกันต่อสู้อีกครั้งอานนท์ นำพา“มันเป็นช่วงตกผลึกทางความคิด แล้วมันนิ่งลึก ซึ่งผมคิดว่าการนิ่งลึกแบบนี้ เป็นปรากฏการณ์ที่เป็นอันตรายของรัฐ ถ้าเรายังชุมนุมอยู่ ยังลงถนน ยังเคลื่อนไหวที่เป็นสิ่งที่เขาจับต้องได้ ผมคิดว่าเขาก็หาทางปิดช่องทางได้เกือบหมดแล้วล่ะ แต่การที่เรานิ่ง เราตกผลึก เราสะท้อนพลังบ้างบางครั้ง ผมคิดว่าเขาตกใจ อย่างผลการเลือกตั้งในกรุงเทพฯ เขตหลักสี่ หรือผู้ว่าฯ กทม. ผมว่ามันเหมือนภูเขาไฟที่เริ่มมีควันขึ้นมา มันเป็นพลังที่สะสม ไม่ใช่การเงียบหาย” อานนท์เสริม “เราทุกคนตกผลึก ทุกอย่างมันสะท้อนออกมาเป็นหลักการหมด หลักการความเท่าเทียม เราพูดถึงเรื่องต้มเบียร์ เพศสภาพ มันสะท้อนออกมาบนหลักการเหล่านี้ แล้วก็จะสะท้อนอีกครั้งเป็นพลังช่วงเลือกตั้ง แต่ไม่ได้หมายความว่าม็อบหายไป มันยังอยู่ มันเหมือนดาว ที่กลางคืนมันสว่าง แต่กลางวันดาวก็ยังอยู่ แค่เรามองไม่เห็นแค่นั้นเอง” อานนท์กล่าวปิดท้าย
ผบ.ตร. จับมือ "ผู้ว่า กทม." ดูแลความปลอดภัยและการจราจร ประชุมเอเปค 2022|ผบ.ตร. ผนึกกำลัง ผู้ว่าฯ กทม. ดูแลความปลอดภัยและการจราจร การประชุม APEC 2022 เตรียมเพิ่มกล้อง CCTV ให้ครอบคลุม ดึงเทศกิจ พนักงานทำความสะอาด ภาคประชาชน ช่วยสอดส่องดูแลความปลอดภัย พร้อมบูรณาการแก้ปัญหายาเสพติด และการจราจรร่วมกันอย่างจริงจังวันนี้ (2 พ.ย.65) เวลา 09.00 น. ที่ สำนักงานตำรวจแห่งชาติ พล.ต.อ.ดำรงศักดิ์ กิตติประภัสร์ ผบ.ตร. นายชัชชาติ สิทธิพันธุ์ ผู้ว่าราชการกรุงเทพมหานคร พร้อมด้วย รอง ผบ.ตร., รองผู้ว่าฯ กทม. และข้าราชการระดับสูงในสังกัดทั้งสองหน่วยงาน เข้าร่วมประชุมเพื่อบูรณาการความร่วมมือระหว่าง กรุงเทพมหานคร (กทม.) และ สำนักงานตำรวจแห่งชาติ (ตร.) ในการร่วมมือกันดูแลรักษาความปลอดภัยและการจราจร เพื่อเตรียมการจัดการประชุมผู้นำเขตเศรษฐกิจเอเปคและการประชุมที่เกี่ยวข้อง ในช่วงที่ประเทศไทยเป็นเจ้าภาพจัดการประชุมเอเปค ปี พ.ศ.2565 รวมทั้งหารือถึงแนวทางการแก้ไขปัญหายาเสพติด และการจราจรติดขัดพล.ต.อ.ดำรงศักดิ์ เปิดเผยว่า นายกรัฐมนตรี และ พล.อ.ประวิตร วงษ์สุวรรณ รองนายกรัฐมนตรี ในฐานะประธานอนุกรรมการด้านการรักษาความปลอดภัยและการจราจรฯ มีดำริให้แสวงหาความร่วมือจากหน่วยงานราชการที่เกี่ยวข้อง และทุกภาคส่วน เพื่อมีส่วนร่วมในการดูแลความปลอดภัยให้แก่การจัดการประชุมเอเปค วันนี้จึงได้เชิญท่านผู้ว่า กทม. และผู้บริหารระดับสูง มาหารือ เพื่อบูรณาการความร่วมมือกันระหว่าง ตร.​และ กทม.ซึ่งมีเรื่องเร่งด่วน 3 เรื่องที่ต้องหารือร่วมกัน คือ1.การจัดการประชุมเอเปค 2022 ซึ่ง ตร.จะมีการจัดอบรม แนะนำให้ความรู้แก่เจ้าหน้าที่เทศกิจ และพนักงานรักษาความสะอาด พ่อค้าแม่ค้า คนขับรถสาธารณะ เพื่อช่วยให้การสอดส่องดูแลป้องกันเหตุ และเป็นเครือข่ายในการแจ้งเหตุแก่เจ้าหน้าที่ตำรวจ โดยจะมีรางวัลให้กับผู้แจ้งเหตุจนนำไปสู่การจับกุมผู้ก่อความไม่สงบ นอกจากนั้น ทาง กทม.จะสนับสนุนติดตั้งกล้อง CCTV เพิ่มเติม เพื่อให้ครอบคลุมทั้งเส้นทาง สถานที่ประชุม ตลอดจนสถานที่พักของผู้นำประเทศ และผู้เข้าร่วมประชุมด้วย2.การแก้ไขปัญหาการจราจรจะมีการตั้งคณะทำงานขับเคลื่อนแก้ไขปัญหาร่วมกัน ในระดับ บช.น. กับ กทม. และ คณะทำงานย่อย ในระดับพื้นที่ สง.เขต กับ บก. และ สน.พื้นที่ เพื่อให้สามารถขับเคลื่อนและแก้ไขปัญหาได้ทันที ใช้ข้อมูลอุบัติเหตุจากระบบ อบถ. มาวิเคราะห์หาจุดเสี่ยงที่เกิดอุบัติเหตุบ่อย เพื่อทราบถึงสาเหตุที่แท้จริงในการเกิดอุบัติเหตุ เพื่อให้ตั้งป้าย และปรับปรุงแก้ไขลักษณะทางกายภาพได้ถูกต้อง เทศกิจ กับ ตำรวจจราจร จะร่วมมือในการกวดขันรถจอดในที่ห้าม มีการอบรมอาสาจราจรให้กับเทศกิจ  เพื่อจะสามารถช่วยจัดการจราจร การบริหารสัญญาณไฟจราจร โดยใช้ระบบ AI การแก้ปัญหารถบรรทุกฝ่าฝืนวิ่งในเวลาห้ามและขึ้นสะพานที่ห้ามรถบรรทุกขึ้น น้ำหนักรถบรรทุกเกินส่งผลต่อผิวการจราจร และเมื่อเกิดอุบัติเหตุ หรือรถจอดเสียส่งผลกระทบการจราจรอย่างมาก รวมทั้งให้ กทม. สามารถเชื่อมฐานข้อมูลจาก อบถ. เพื่อนำไปใช้ในการป้องกันอุบัติเหตุ3.การอบรมนักเรียนป้องกันตนเองจากเหตุกราดยิง หรือ Active shooter  ตร. ได้จัดทำหลักสูตร การอบรมเด็กและเยาวชนในโรงเรียน ทั้งเขต กทม. และทั่วประเทศ เพื่อให้รู้วิธีในการเอาตัวรอดจาก Active shooter เหมือนเหตุการณ์ Terminal 21 และ ศูนย์พัฒนาเด็กเล็ก อบต.อุทัยสวรรค์ จ.หนองบัวลำภู นอกจากนี้ยังได้มีการหารือแนวทางการป้องกันกรณีคนเหยียบกันเช่น เหตุการณ์โศกนาฏกรรม อิแทวอน ประเทศเกาหลี ซึ่งท่านผู้ว่า กทม. จะเชิญวิทยากรของตำรวจไปอบรมให้กับเด็กนักเรียนครบทุกโรงเรียนใน 50 เขต รวมถึงบริษัทเอกชนด้วยผบ.ตร. กล่าวต่อว่า หลังจากนี้จะได้มีการตั้งคณะทำงานร่วมกัน 4 ด้าน คือ1.คณะทำงาน Smart safty zone : ซึ่ง ตร.​ ได้นำโครงการ SMART SAFETY ZONE 4.0 มาใช้เพื่อดูแลความปลอดภัยให้แก่ประชาชน โดยจะมีเชื่อมต่อระบบกล้อง CCTV ของ กทม. ,ตร. และ ทุกภาคส่วน2.คณะทำงานเรื่องยาเสพติด : ตร.​ได้ขอพื้นที่ในศูนย์คัดกรอง ของ กทม.เป็นสถานที่ดูแลชั่วคราว 24 ชม.ตาม ป.ยาเสพติด มาตรา 115 ทั้งนี้เพื่อไม่ต้องนำผู้เสพที่สมัครใจบำบัดไปเข้า สน. หรือที่อื่น เนื่องจากเมื่อซักถามแล้วก็ต้องส่งศูนย์คัดกรอง และขอขยายสถานที่การบำบัดรักษาและฟื้นฟูผู้ติดยาเสพติด โดยเฉพาะที่มีอาการทางจิตเพิ่มขึ้น เช่น ทุ่งสีกัน กับ ดอนเมือง ในสังกัด ทอ.กห. และร้องขอให้กรมการแพทย์(สบยช.) สนับสนุนและเป็นพี่เลี้ยง ก็จะสามารถรับคนป่วยจิตเวชในพื้นที่ กทม.ที่ผ่านการบำบัดแล้วได้ อันเป็นการเพิ่มจำนวนเตียงให้กับ กทม.ด้วยนอกจากนี้ ยังขอความร่วมมือกรณีตำรวจค้นหาผู้ใช้ ผู้เสพ ผู้ติดที่สมัครใจบำบัด ได้แล้วส่งศูนย์คัดกรอง ให้ กทม.ใช้กระบวนการบำบัดรักษาโดยการมีส่วนร่วมของชุมชน CBTx โดย ตำรวจจะสนับสนุนการปฏิบัติเพื่อคืนคนดีสู่สังคม3.คณะทำงานด้านการจราจร : ท่านผู้ว่า กทม. ได้แจ้งความคืบหน้าการแก้ไขปัญหาจุดฝืด (การจราจรติดขัด) ที่ได้จากการสำรวจทั้ง 270 จุด ในพื้นที่ 50 เขต ซึ่งได้ส่งข้อมูลให้ทีมที่ปรึกษา ฯ ช่วยวิเคราะห์แนวทางแก้ปัญหาแล้ว และสั่งการให้ทุกเขต รีบดำเนินการแก้ไขในส่วนที่เกี่ยวข้อง แล้วนอกจากนี้ ปัญหาหาบเล่แผงลอย ทาง กทม.จะกำหนดจุดผ่อนผันจัดที่ขายให้พ่อค้าแม่ค้า โดยขอความเห็นชอบจากเจ้าพนักงานจราจรก่อน ปัจจุบันพอมีการฝ่าฝืน ทั้งเทศกิจ และตำรวจจราจรต่างคนต่างจับ ใช้อำนาจตามกฎหมายคนละฉบับ ต่อไปจะเป็นการบูรณาการร่วมกัน เน้นจุดที่มีการฝ่าฝืนเป็นประจำ โดยจะใช้มาตรการจากเบา ไปหาหนัก คือ ตักเตือน ไปถึงขั้นจับกุม เพื่อเป็นการ บรรเทาความเดือดร้อนแก่ประชาชนด้วย4.คณะทำงานจัดการโซนนิ่ง (Zoning)​ : รวมถึงการป้องกันเหตุอัคคีภัยในสถานบริการหรือสถานประกอบการที่เป็นลักษณะคล้ายสถานบริการ ที่เป็นผับบาร์ เช่นเหตุการณ์ เม้าเทนท์ บี จ.ชลบุรี อาจต้องมีการทำเรื่องหารือไปยักระทรวงมหาดไทย กทม. ได้มีการตั้งคณะทำงานดูเรื่อง โซนนิ่งของสถานบริการ ปัจจุบันกฎหมายค่อนข้างล้าหลัง อาจจะมีการเสนอแก้ไขกฎหมาย พ.ร.บ.สถานบริการด้าน นายชัชชาติ กล่าวว่า ขอบคุณ ผบ.ตร. ที่ริเริ่มให้มีการประชุมร่วมกันในครั้งนี้ ซึ่ง กทม. กับ ตร.​ได้มีการตั้งคณะทำงานร่วมกัน 4 ด้าน และมีเรื่องเร่งด่วนที่ต้องทำร่วมกัน 3 เรื่อง โดยเฉพาะในเรื่องการประชุมเอเปค จะเชิญให้วิทยากรของ ตร. มาอบรม และจัดทำคลิปให้ความรู้เพื่อเจ้าหน้าที่เทศกิจ พนักงานทำความสะอาด ทุกคนได้ศึกษาอย่างทั่วถึงทั้ง 50 เขต เพื่อช่วยเป็นหูเป็นตาให้ตำรวจนอกจากนี้จะสนับสนุนกล้อง CCTV เพื่อให้ครอบคลุมในจุดที่เป็นจุดล่อแหลม หรือจุดฟันหรอ ส่วนเรื่องการอบรมการป้องกันเหตุกราดยิง เป็นเรื่องที่ดี อยากให้อบรมให้ครบทุกโรงเรียน รวมไปถึงภาคเอกชนด้วย เพราะภาคเอกชนก็สำคัญ และจะเสนอให้มีการอบรมการทำ CPR ด้วยผบ.ตร. กล่าวอีกว่า พล.อ.ประยุทธ์ จันทร์โอชา นายกรัฐมนตรี ฝากความห่วงใย และขอเชิญชวนคนไทยร่วมเป็นเจ้าบ้านที่ดีในการต้อนรับผู้เข้าร่วมการประชุมเอเปค 2022 ซึ่งจะมีขึ้นในวันที่ 14-19 พ.ย.65 ทั้งนี้หากพบเบาะแส สามารถแจ้งได้ที่สายด่วน 191 หรือ 1599 ตลอด 24 ชม.
ป๋าเทพ วิเคราะห์เดือด! นโยบายขายที่ดินให้ต่างชาติ ยืนยันยังรัก ลุงตู่ วอนสั่งยุติ|ป๋าเทพ ขอให้ลุงตู่สั่ง ยุตินโยบายขายที่ดินให้ต่างชาติ ลั่นไม่ต่างอะไรกับขายประเทศให้ต่างชาติ ชี้ทำแบบนี้จะหมดรักแล้วจากกรณีที่ เทพ โพธิ์งาม ตลกอาวุโสได้ออกมาไลฟ์ผ่านเพจขนมเปี๊ยะขั้นเทพ วิจารณ์นโยบายล่าสุดของรัฐบาลที่อนุญาตให้ต่างชาติซื้อที่ดินในประเทศไทยแลกกับเงื่อนไขการลงทุน ซึ่งป๋าเทพยังระบุว่าอยากให้มองกันยาวๆ หากมีคนหลากหลายเชื้อชาติ-วัฒนธรรมเข้ามาซื้อที่ดินในไทย อนาคตจะเกิดปัญหาได้ล่าสุด วานนี้ (2 พ.ย.) ผู้สื่อข่าวได้เดินทางไปที่ไร่ป๋าเทพ ที่ ต.เขาขลุง อ.โพธาราม จ.ราชบุรี ได้พูดคุยกับป๋าเทพ หรือ เทพ โพธิ์งาม กรณีดังกล่าว โดย ป๋าเทพ กล่าวว่า ตนเองไม่ได้ไปรังเกียจอะไรกับรัฐบาล เพราะตนก็เชียร์เขาอยู่ตั้งแต่ไหนมา แต่ในเรื่องที่จะเอาที่ดินไปขายให้ต่างชาติ เอาทรัพย์สินของโบราณ ของคนไทยที่เราได้สร้างกันเอาไว้ ปู่ย่าตายายเสียสละชีวิต เขาห่วงลูกหลานอยากให้มีที่อยู่อาศัยการที่รัฐบาลมาทำแบบนี้มาออกกฎหมายขายที่ดินให้ชาวต่างชาติ แบบนี้มันทำเกินไหว ออกกฎหมายแบบเรียกมาซื้อกันเลย ขายแบบของขายตามตลาดนัด แบบนี้มันก็ไม่ไหว หากเป็นคนที่เข้ามาทำคุณประโยชน์ให้แก่ประเทศชาติ ทำสิ่งดีๆ ให้กับบ้านเมืองเรา ก็สามารถทำได้ แต่ว่าเรื่องที่จะเรียกคนมาซื้อเลยทีเดียวอย่างนี้ "มันน่าตกใจ ซึ่งประเทศอื่นคงไม่มีใครเขาทำกัน"ยกตัวอย่างที่สหรัฐอเมริกาการที่จะเข้าไปเป็นพลเมืองในประเทศของเขามันยากขนาดไหน กว่าจะมีบ้านในประเทศของเขาต้องไปอยู่เป็น 10 ปี 20 ปี กว่าจะเข้าไปเป็นพลเมืองของเขา การที่บ้านเราออกกฎหมายแบบนี้เรียกเขาเข้ามาซื้อ เหมือนเลหลังขายกันมันก็เกินไป สิ่งไหนที่ไม่เกินตนจะออกมาพูดทำไมถ้าเกิดเราเป็นรัฐบาลเราอาสาที่จะเข้ามาเป็นผู้นำเขา อาสาที่จะเข้ามาปกปักรักษาคุ้มครองประเทศ คือ ประชาชนทุกคนต้องการให้พวกคุณเข้ามารักษาคุ้มครอง "ชาติ ศาสนา พระมหากษัตริย์ และ ประชาชนทุกคนได้รับความถูกต้อง" หากคุณทำกันไม่ถูกต้องแน่นอนประชาชนเขาก็ไม่ยอมกันอยู่แล้วตนจึงไม่ยอมจริงๆ ไม่ชอบเลยที่ทำกันแบบนี้ เราอย่าไปทำอย่างนั้น เพราะอนาคตข้างหน้าเราจะรู้ไหม บางคนพูดว่าเราเสียนิดๆ หน่อยไม่เป็นไร เป็นการกระตุ้นเศรษฐกิจ อันนี้มันไม่ใช่การกระตุ้นแล้ว "มันขายกันชัดๆ"การกระตุ้นจะต้องสร้างเป็นโครงการในลักษณะที่ทำอะไรที่ให้ประชาชนหรือประเทศชาติไปได้ด้วยตัวของมันเอง อาทิ นโยบาย สุราเสรี หรือ กัญชาเสรี อันนี้ถูกต้องแล้ว เราจะได้มีโอกาสเอาเงินไปใช้หนี้เขา เอาเงินมาหมุนเวียนในประเทศของเราได้ป๋าเทพ ยังกล่าวอีกว่า การที่รัฐจะออกนโยบายอะไร ให้ประชาชนเขาได้รู้บ้าง เรื่องการจะขายที่ดินให้ชาวต่างชาตินี้ ตนยังไม่รู้เรื่องเลย เรื่องแผ่นดินมันเป็นเรื่องของประเทศชาติ ต้องเข้าให้สภาให้มีการออกมาโต้เถียงกัน ให้ประชาชนได้รับรู้ ไม่ใช่อยู่ดีๆ จะโผล่ออกมา "เหมือนปลาไหลโผล่ขึ้นมาจากรู"ซึ่งตนอยากให้หยุดนโยบายนี้ไปเลย หยุดที่จะขายที่ให้กับชาวต่างชาติ หากการที่รัฐบาลจะฝืนทำไป ตนมองว่าจะมีแรงต้านออกมาจำนวนมากแน่นอน อยากให้ผู้นำของเราลองคิดเรื่องไม่มีอะไรเพียงแค่คุณลองถอยออกมายุติ ห้ามเอานโยบายนี้ออกมาใช้ ทุกอย่างก็กลับคืนมาปกติประชาชนเขากลัวตรงนี้ ตนเองก็ยังตกใจเลย เราต้องคิดถึงอนาคตข้างหน้าป๋าเทพ บอกด้วยว่า ตนยังคงยืนยันว่ายังรัก พล.อ.ประยุทธ์ จันทร์โอชา อยู่ ขอเพียงอย่าขายประเทศให้ต่างชาติ ตนทนไม่ได้กับนโยบายนี้ หากยังคงคิดที่จะทำแบบนี้ จะขายที่ให้ต่างชาติเข้ามาอยู่ ขนญาติพี่น้องเข้ามาอยู่ ตนก็จะหมดรักแล้ว ยอมรับว่าเสียใจนิดๆ "คนที่กูมองว่ามันโอเคแล้ว ทำไมถึงเป็นอย่างนั้น" หรือ เขาอาจจะไปฟังใครมากจนเกินไป หรือว่าช่วงนี้ใกล้ที่จะเลือกตั้งทั้งนี้ ป๋าเทพ ยืนยันว่า ตนจะขอคัดค้าน การขายที่ให้ชาวต่างชาติอย่างเต็มที่ เพราะทุกวันนี้ ตนเชื่อว่า ต้องมีนอมินีกว้านซื้อที่ไว้ทั่วประเทศอย่างแน่นอน รอวันที่จะมีกฎหมายลับนี้ออกมาเท่านั้น หากประกาศใช้ ชาวต่างชาติและนายทุนต่างชาติจะเข้ามาแสดงตนเป็นเจ้าของกรรมสิทธิ์อย่างแน่นอนอยากให้รัฐไปตามไปเช็ก ว่าได้เข้ามาสร้างอะไรเอาไว้ หรือซุกซ่อนอะไรเอาไว้บ้าง มีลัทธิมีศาสนาไม่เห็นมีใครออกไปตามดูกันเลย ตนไม่มีอะไรจะให้รักแล้ว สิ่งที่รัฐบาลทำเป็นการเอื้อและส่งเสริมคนที่มีเงินเพื่อให้อสังหาริมทรัพย์ขายได้แต่รัฐบาลไม่ได้ส่งเสริมให้ประชาชนมีอาชีพ มันเป็นสิ่งที่คับแค้นใจ ไม่ต่างอะไรกับการขายประเทศชาติ ต่อไปจะมีคนต่างชาติเข้ามาอยู่จำนวนมาก ชวนลูกชวนหลานกันมา มาสร้างครอบครัวที่เราต่อไป เขาก็จะมาแยกอาชีพเรา ตนจึงอยากให้ ลุงตู่ สั่งให้หยุดนโยบายนี้
"พิธา" ซัดนโยบายผิดที่ผิดทาง "ประยุทธ์" ขายที่ดินให้ต่างชาติ เป็นทางลัดที่โบราณมาก|หัวหน้าพรรคก้าวไกล ตั้งกระทู้สดถามนายกฯ นโยบายต่างชาติซื้อที่ดิน 99 ปี มีประเมินข้อดี-ข้อเสียนโยบายหรือไม่นายพิธา ลิ้มเจริญรัตน์ หัวหน้าพรรคก้าวไกล ตั้งกระทู้ถามสดถึงนโยบายต่างชาติซื้อที่ดินว่าเรื่องนี้ไม่ใช่เรื่องใหม่ มีกฎกระทรวงที่ย้อนหลัง ไปถึงรัชกาลที่ 4 ที่มีบันทึกเรื่องของกฎหมายให้ชาวต่างชาติมาใช้ที่ดินในประเทศไทย แต่ในภาวะปัจจุบันนโยบายนี้เป็นนโยบายที่ผิดที่ผิดทาง เพราะผลบวกที่ได้ทางเศรษฐกิจยังไม่มีการประเมินที่แน่ชัด ในขณะที่ประชาชนชาวไทยจำนวนมากที่ยังไม่มีที่อยู่อาศัยและที่ดินทำกินปัญหาข้อแรก ตั้งคำถามถึงเป้าหมายที่ชัดเจนของการแก้กฎกระทรวง เพื่อให้ต่างชาติเข้ามาถือถือครองที่ดินในประเทศไทย เพราะจากข้อมูลพบว่าในรอบ 20 ปี มีต่างชาติเพียง 8 คน เป้าหมายจากคำสัมภาษณ์ที่เห็นมีเพียงระบุกว้างๆ ว่าต้องการดึงดูดชาวต่างชาติ 1 ล้านคน ซึ่งว่าการเปลี่ยนกฎกระทรวงในครั้งนี้ยังมองไม่เห็นเป้าหมายและความชัดเจนว่าต้องการอะไรกันแน่ แล้วตลอดหลายเดือนที่ผ่านมามีการเปลี่ยนตัวเลขกลับไปมา จึงไม่แน่ใจในเป้าหมายปัญหาข้อที่สอง นายพิธาตั้งคำถามถึงผลกระทบและข้อเสียงของการแก้ไขกฎกระทรวง ว่าได้คำนึงถึงผลกระทบในทางลบที่จะเกิดขึ้นหรือไม่ ยกตัวอย่างประเทศอังกฤษ ว่าหลังจากการปล่อยให้ต่างชาติเข้าไปซื้อที่ดิน ทำให้ราคาบ้านสูงเพิ่มขึ้นถึง 19% และตัวอย่างในประเทศฮ่องกงที่การเปิดเสรีเข้าซื้อที่ดิน ทำให้ราคาที่อยู่อาศัยสูงขึ้น จนคนในประเทศที่มีรายได้น้อยต้องอาศัยอยู่ในที่พักเล็กๆ ที่เป็นเหมือน “อพาร์ทเมนท์โรงศพ”ทั้งนี้ นายพิธา ระบุว่า ตนกังวลเรื่องความเหลื่อมล้ำในการเข้าถึงที่ดิน ขณะที่ทางรัฐบาลพยายามจะให้ชาวต่างชาติ 1 ล้านคนเข้ามาซื้อที่ดิน แต่ 75% ของคนไทยยังไม่สามารถเข้าถึงที่ดินทำกินของประเทศบ้านเกิดตัวเองได้ คนไทยธรรมดาที่มีที่ดินจริงๆ มีเพียง 20 เปอร์เซ็นเท่านั้น โควต้าของต่างชาติคนละ 1 ไร่ก็ไปเบียดเบียนที่ดินของพี่น้องประชาชน ยังมีประชาชนที่มีรายได้น้อยที่ไม่มีกรรมสิทธิ์ในที่อยู่อาศัยยกตัวอย่างข้อมูลจากกระทรวงพัฒนาสังคมและมนุษย์ 1 ใน 5 ของคนจนไม่มีที่อยู่ และ 15 ปีต่อมา 1 ใน 3 ของคนจนไม่มีที่อยู่อาศัย พร้อมตั้งคำถามว่านายกรัฐมนตรีและผู้ที่เกี่ยวข้องเรียงลำดับความสำคัญ ในขณะที่ประชาชนป่าสงวนหรือในพื้นที่อุทยานเงื่อนไขและข้อจำกัดในการเข้าถึงที่ดินจำนวนมาก ต่างชาติกลับมีเงื่อนไขเพียง 5 บรรทัดเท่านั้น ก็ต้องตั้งคำถามถึงรัฐบาลว่าจะให้ความสำคัญกับการให้ต่างชาติมีที่ดินก่อน หรือประชาชนมีที่ทำกินก่อน“และสุดท้าย ตนไม่เชื่อในวิธีกระตุ้นเศรษฐกิจแบบนี้ LTR ก็ดี เขตเศรษฐกิจพิเศษก็ดี เป็นสิ่งที่ทำกันมา 40-50 ปี โบราณมาก ตั้งแต่สมัยรัชกาลที่ 4 ก็มีแนวคิดแบบนี้แล้ว คนที่จะมาลงทุนในประเทศไหนต้องเขาดูว่าเศรษฐกิจฐานรากมีกำลังซื้อหรือเปล่า ต้องดูว่าประเทศปลอดภัยหรือเปล่า หรือมีความเหลื่อมล้ำสูงจนปัญหายาเสพติดเต็มไปหมด ต้องดูว่าประชากรสามารถสื่อสารกับเขาได้ มีการศึกษาที่เท่าเทียมเป็นพลเมืองโลกได้หรือเปล่า สิ่งที่ท่านอยากทำเป็นทางลัดซึ่งโบราณมากผมขอทิ้งท้ายว่าผมเคยถามผู้ว่ากรุงโซลว่าทำอย่างไรให้กรุงโซลเป็นเมืองที่คนเก่งๆ อยากเข้ามาอยู่อาศัย คำตอบของเขาคือทำให้เมืองโซลเป็นเมืองที่น่าอยู่สำหรับพ่อบ้าน แม่บ้าน มีโรงเรียน มีการคมนาคม มีความปลอดภัย มีการสื่อสารภาษาอังกฤษได้ และเป็นเมืองที่คนเท่ากัน อันนี้ต่างหากคือวิธีการทำเศรษฐกิจที่ถูกต้อง” พิธาทิ้งท้าย
จุรินทร์มั่นใจ! เลือกตั้งครั้งนี้ ประชาธิปัตย์ได้ ส.ส. มากกว่าเดิม|นายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ ในฐานะหัวหน้าพรรคประชาธิปัตย์ ให้สัมภาษณ์ระหว่างปฏิบัติงานที่นครลอสแองเจลิส ของสหรัฐ เมื่อวันศุกร์ (4 พ.ย.) เชื่อมั่นว่าพรรคประชาธิปัตย์จะได้จำนวนสมาชิกสภาผู้แทนราษฎร (ส.ส.) ครั้งถัดไป มากกว่าเดิมในพื้นที่ภาคใต้ และมากกว่าการเลือกตั้งเมื่อปี 2562รัฐมนตรีรายนี้ กล่าวอีกว่าเป็นธรรมดาที่ทุกภาคก็ต้องมีทุกพรรค ซึ่งจะต้องเข้าไปแข่งขันทางการเมืองถือเป็นเรื่องปกติ ปักษ์ใต้ก็เป็นอีกพื้นที่หนึ่งที่จะต้องมีหลายพรรคเข้าไปแข่งขัน ความจริงไม่ใช่เฉพาะครั้งนี้ ส่วนพรรคไหนจะลงไปแข่งอย่างไรบ้าง ก็เป็นเรื่องปกติ ไม่มีการเลือกตั้งครั้งไหนที่ประชาธิปัตย์ลงอยู่พรรคเดียว ก็จะมีทุกพรรคที่ลงไปแข่งขันกันนายจุรินทร์ พูดต่อไปว่า เมื่อย้อนกลับไปดูการเลือกตั้งเกือบทุกสมัย ก็จะมีหลายพรรคการเมืองที่ลงไปแข่งขัน แต่ประชาธิปัตย์ก็ยังผูกพันกับคนภาคใต้อย่างแน่นเหนียว เช่นเดียวกับพรรคอื่นๆ เพียงแต่บางครั้งเราได้มากบ้าง น้อยบ้าง ก็เป็นเรื่องธรรมดา ที่บางช่วงเวลาเราได้รับเสียงสนับสนุนมาก บางช่วงก็น้อยลงไปบ้างส่วนการที่พรรคการเมืองบางพรรคพยายามบลัฟฟ์ (เกทับ) ว่า จะยึดหัวหาดที่ จ.พังงา นั้น หัวหน้าพรรคประชาธิปัตย์ กล่าวว่า ไม่เป็นไร เพราะพังงาก็มีหลายพรรคที่ลงไปแข่ง ไม่ได้เป็นข้อยกเว้นของจังหวัดไหนในภาคใต้ทั้งสิ้น แม้ว่าทุกครั้งจะมีที่นั่งเดียว แล้วก็ปรับเป็น 2 ที่นั่ง แล้วกลับมาเหลือที่นั่งเดียว เที่ยวนี้ก็กลับไปเป็น 2 ที่นั่ง ก็มีหลายพรรคที่ลงไปแข่งเป็นปกติ บางช่วงลงไป 7 พรรค 8 พรรค 9 พรรคก็มี
อนุทิน โพสต์ภาพคู่ไอศกรีมผสมกัญชา ชาวเน็ตถาม ไหนบอกกัญชาเพื่อการแพทย์?|อนุทิน โพสต์ภาพคู่ ซอฟเสิร์ฟหรือไอศกรีมผสมกัญชา พร้อมบทกลอนแฝงข้อคิด ชาวเน็ตแซว ไหนบอกกัญชาเพื่อการแพทย์นายอนุทิน ชาญวีรกูล รัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย กล่าวถึงกรณีที่พรรคประชาธิปัตย์ แสดงจุดยืน พร้อมจะคว่ำร่าง พ.ร.บ.กัญชา กัญชง ว่า.ไม่มีปัญหา เพราะทุกวันนี้การเข้าถึงกัญชาก็อยู่ภายใต้กฎหมายของหลายหน่วยงาน ส่วนการออกร่าง พ.ร.บ.กัญชาฯ เพื่อลดความกังวลโดยเฉพาะ ดังนั้นหาก ส.ส. อยากให้ประชาชนได้ประโยชน์จากเรื่องนี้ ก็ควรที่จะเร่งผลักดัน" พร้อมระบุว่า หากใครตั้งใจมาขวาง ถ่วงเวลาทำให้เกิดปัญหา เพื่อหวังผลทางการเมือง ก็เป็นเรื่องที่ต้องให้ประชาชนเป็นผู้ตัดสินนอกจากนี้ นายอนุทิน ยังเคลื่อนไหวผ่านเฟซบุ๊กส่วนตัว โพสต์รูปคู่ป้ายซอฟเสิร์ฟกัญชา พร้อมระบุข้อความว่า "สองคนยลตามช่อง คนหนึ่งมองเห็นโคลนตม อีกคนตาแหลมคม เห็นดวงดาวอยู่พราวแพรว" ซึ่งบทกลอนดังกล่าวต้นฉบับมาจากบทกวีของเช็คสเปียร์ ที่ว่า "Two folks look through same hole, one sees mud, one sees star." ถอดเป็นภาษาไทยโดย ภราดา ฟ. ฮีแลร์ แห่งโรงเรียนอัสสัมชัญอย่างไรก็ตาม จากภาพดังกล่าวก็ทำให้เกิดการวิพากษ์วิจารณ์ตามมาว่า ไอศกรีมผสมกัญชาดูแล้วไม่สอดคล้องกับนโยบายกัญชาเสรีเพื่อสุขภาพและการแพทย์ ที่ทางกระทรวงเน้นย้ำมาตลอด
เต้นโชว์สุดมัน! ชัชชาติ ยินดี "ทีมไทยสตรีทแดนซ์" คว้าแชมป์โลก เตรียมจัดพื้นที่ให้ปล่อยของ|ผู้ว่าฯ ชัชชาติ ยินดี “ทีมไทยสตรีทแดนซ์ “ คว้าแชมป์โลก เตรียมจัดพื้นที่ให้แสดงความสามารถ(4 พ.ย.65) เวลา 13.00 น. นายชัชชาติ สิทธิพันธุ์ ผู้ว่าราชการกรุงเทพมหานคร ให้การต้อนรับและแสดงความยินดีกับ คณะเยาวชนผู้ชนะการแข่งขันเต้นสตรีทแดนซ์ชิงแชมป์โลก “UDO WORLD STREET DANCE CHAMPIONSHIP 2022”โดยกล่าวว่า ยินดีด้วยกับทุกคน เป็นกิจกรรมที่น่าภูมิใจ ทั้งในแง่ของตัวเอง เป็นชื่อเสียงของกรุงเทพมหานครและของประเทศ กทม. อยากสนับสนุนให้มีกิจกรรมแบบนี้เยอะๆ เพราะเป็นเรื่องของสุขภาพ ความคิดสร้างสรรค์ การกล้าแสดงออก จริงๆแล้ว คือการหล่อหลอมตัวตน เป็นคุณสมบัติที่สำคัญ ในอนาคตเราอาจจะไม่ได้เต้นไปตลอดชีวิต แต่ความสามัคคี ความมีระเบียบวินัย การกล้าแสดงออกเป็นพื้นฐานของอาชีพอื่นอีกมากมาย ที่เราสามารถนำไปต่อยอดได้ ถือว่าสิ่งดี กทม. จะจัดหาพื้นที่ให้พวกเราให้มีโอกาสแสดงออกได้มากขึ้น อาจมีการจัดแข่งขันชิงถ้วยกรุงเทพมหานคร เพื่อเป็นเวทีให้ทุกคนได้แสดงออกมากขึ้นสำหรับการแข่งขันเต้นสตรีทแดนซ์ชิงแชมป์โลก “UDO WORLD STREET DANCE CHAMPIONSHIP 2022” ที่ประเทศอังกฤษ ซึ่งจัดการแข่งขันปีนี้เป็นครั้งที่ 15 และมีประเทศเข้าร่วมการแข่งขันถึง 24 ประเทศ จัดแข่งขันระหว่างวันที่ 11-14 ส.ค.65 ที่ผ่านมา โดยทีมไทยคว้ารางวัลรวม 36 รางวัล ได้อันดับ 1 จำนวน 13 รางวัล ประกอบด้วย 1. ULTIMATE ADVANCE 2. SUPER CREW 3. TEAM UNDER 12 4. SOLO UNDER 12 5. SOLO UNDER 16 6. SOLO UNDER 18 7. SOLO OVER 18 8. BREAKING OVER 16 9. ALL STYLES UNDER 12 10. DUO UNDER 12 11. DUO UNDER 16 12. DUO UNDER 18 และ13. DUO OVER 18ทั้งนี้ ทีม PLANET LOCK ชนะเลิศอันดับ 1 แชมป์โลก รุ่น ULTIMATE ADVANCE รางวัลใหญ่สุดในงานเงินรางวัล 10,000 ปอนด์ ทีม G-DAT BOOGIE ชนะเลิศอันดับ 1 รุ่น SUPER CREW(18-40 คน) และทีม Bloc D jr. ชนะเลิศอันดับที่ 1 รุ่น UNDER 12กิจกรรมวันนี้ นายเฉลิมพล โชตินุชิต รองปลัดกรุงเทพมหานคร นายภิมุข สิมะโรจน์ เลขานุการผู้ว่าราชการกรุงเทพมหานคร ผู้บริหารกรุงเทพมหานคร ผู้บริหารสำนักวัฒนธรรม กีฬาและการท่องเที่ยว และผู้ที่เกี่ยวข้อง ร่วมคณะ ณ ห้องเจ้าพระยา ศาลาว่าการกทม.(เสาชิงช้า) 
“ธนกร” อวยนายกฯ กระแสดีวันดีคืน เลือกตั้งครั้งหน้าชนะแน่|“สส.ธนกร” ขอบคุณนายกฯจัดใหญ่โครงการช่วยประชาชน-ลูกหนี้ สวนพรรคร่วมฝ่ายค้านดีแต่พูด ไม่เคยทำอะไรสำเร็จ มั่นใจกระแส ”ลุงตู่” ดีวันดีคืน เลือกตั้งครั้งหน้าชนะแน่นายธนกร วังบุญคงชนะ ส.ส.บัญชีรายชื่อ พรรคพลังประชารัฐ อดีตโฆษกประจำสำนักนายกรัฐมนตรี กล่าวขอบคุณพลเอกประยุทธ์ จันทร์โอชา นายกรัฐมนตรีและรัฐบาลเดินหน้าช่วยลูกหนี้ โดยเฉพาะกลุ่มเปราะบางต่อเนื่อง โดยมอบหมายให้กระทรวงการคลังร่วมกับธนาคารแห่งประเทศไทย และสมาคมสถาบันการเงินของรัฐ (GFA) จัด “งานมหกรรมร่วมใจแก้หนี้” ประเดิมการจัดครั้งแรกแล้ว ระหว่างวันที่ 4-6 พฤศจิกายน 2566 ณ เมืองทองธานี กรุงเทพมหานคร และจะจัดสัญจรอีก 4 ครั้งไปยังภูมิภาคต่างๆ ทั่วประเทศได้แก่ จังหวัดขอนแก่น,เชียงใหม่,ชลบุรี และสงขลาโดยมุ่งเป้าในการแก้ปัญหาหนี้สินสำหรับผู้ร่วมงานที่เป็นลูกหนี้ ให้มีสภาพคล่องเพิ่ม ผ่อนภาระหนี้สินให้สอดคล้องกับรายได้ เข้าถึงทุนใหม่ เพื่อเป็นเงินทุนหมุนเวียนระยะสั้นในการดำรงชีพหรือประกอบอาชีพสร้างรายได้เพิ่มขึ้นสำหรับมหกรรมร่วมใจแก้หนี้สัญจร ครั้งที่ 1 กรุงเทพฯ ที่จัดขึ้นระหว่างวันที่ 4-6 พฤศจิกายน 2565 ณ อิมแพ็ค ฮอลล์ 5 เมืองทองธานี ธนาคารออมสินได้รับมอบหมายให้เป็นผู้จัดงานหลักร่วมกับหน่วยงานต่าง ๆ นำเสนอมาตรการเพื่อช่วยเหลือลูกหนี้สินเชื่อประเภทต่าง ๆ อาทิ สินเชื่อบุคคล สินเชื่อบ้าน สินเชื่อธุรกิจ สินเชื่อภาคการเกษตร นาโนไฟแนนซ์ รวมถึงลูกหนี้บัตรเครดิต ฯลฯ ตลอดจนบริการให้คำปรึกษาแก้ปัญหาหนี้ โดยผู้ที่สนใจสามารถลงทะเบียนได้ที่ https:/In15.gsb.or. th/WE B- DEBT/ เพื่อแจ้งความประสงค์มาติดต่อขอแก้ไขหนี้ พร้อมรับสิทธิพิเศษอื่น ๆ ได้ตลอดงานทั้ง 3 วันซึ่งภายในงาน สถาบันการเงินต่างๆ ยังได้นำเสนอโปรโมชั่นสินเชื่อเงื่อนไขพิเศษ เพื่อเติมทุนให้กับลูกค้ารายย่อยและ SMEs รวมทั้ง ผลิตภัณฑ์เงินฝากเพื่อส่งเสริมการออมด้วยสิทธิพิเศษ และบริการทางการเงินอื่น ๆ อาทิ เงินฝากดอกเบี้ยสูงสุดจากธนาคารออมสิน สินเชื่อบ้านดอกเบี้ยต่ำ 0% โดยธนาคารอาคารสงเคราะห์ สินเชื่อเพื่อผู้ส่งออกป้ายแดงจาก Exim Bank สินเชื่อบุคคล สินเชื่อ SMEs เป็นต้น พร้อมทั้งกิจกรรมฝึกอาชีพและสัมมนาให้ความรู้ด้านการจัดการหนี้ เทคนิคบริหารเงินและส่งเสริมการออม ด้วยดังนั้น ต้องขอบคุณนายกรัฐมนตรีและรัฐบาลได้จัดงาน “มหกรรมร่วมใจแก้หนี้ : มีหนี้ต้องแก้ไข เริ่มต้นใหม่อย่างยั่งยืน” โดยให้กระทรวงการคลัง แบงค์ชาติ และสถาบันการเงินของรัฐ ผนึกกำลังร่วมกันปัญหาลูกหนี้โดยเฉพาะกลุ่มเปราะบางแบบครบวงจรทั้งแก้หนี้ เติมเงินใหม่ รวมทั้งให้คำปรึกษาทางการเงิน ตามที่รัฐบาลประกาศความตั้งใจให้“ปี 2565 เป็นปีแห่งการแก้หนี้ครัวเรือน” ซึ่งสอดคล้องกับความปรารถนาของท่านนายกรัฐมนตรีที่ต้องการแก้ปัญหาความยากจนอย่างยั่งยืนอย่างไรก็ตามจะเห็นได้ว่าขณะนี้กระแสความนิยมของท่านนายกดีวันดีคืน เนื่องจากประชาชนเห็นถึงความตั้งใจจริงของท่านนายกในการทำงานให้ประเทศชาติและประชาชน มีผลงานเป็นที่ประจักษ์มากมาย ผมมั่นใจว่าในการเลือกตั้งครั้งหน้าหากท่านนายกไปต่อจะได้ชัยชนะในการเลือกตั้งอย่างแน่นอน ส่วนที่แกนนำพรรคร่วมฝ่ายค้านหลายคนดาหน้าออกมาเคลื่อนไหวดิสเครดิตรัฐบาลรายวันนั้น ส่วนใหญ่ก็เป็นพวกไร้รอยหยัก เน้นใช้แต่วาทกรรมทำลายคู่แข่ง เป็นประเภทดีแต่พูดแต่ไม่เคยทำอะไรสำเร็จไม่เชื่อลองไปตรวจสอบดู 
บิ๊กป้อม ทอดกฐินสร้างเจดีย์ วัดดังนครพนม ปีที่ 8 เผยตัวเลขยอดทำบุญกว่า 3.6 ล้านบาท|บิ๊กป้อม ทอดกฐินสร้างเจดีย์ วัดดังนครพนม ปีที่ 8 ยอดทำบุญกว่า 3.6 ล้านบาท ว่าที่ผู้สมัคร พปชร.ตบเท้าต้อนรับ(5 พ.ย.65) เมื่อเวลา 10.00 น. วัดโฆสมังคลาราม บ้านโคกสว่าง ต.โคกสว่าง อ.ปลาปาก จ.นครพนม พลเอกประวิตร วงษ์สุวรรณ รองนายกรัฐมนตรี หัวหน้าพรรคพลังประชารัฐ พร้อมด้วย นายวิรัช รัตนเศรษฐ รองหัวหน้าพรรคพลังประชารัฐ และคณะสายบุญ ร่วมเป็นประธานในพิธีฐอดถวายกฐินสามัคคี ประจำปี 2565 เพื่อสบทบทุน สร้างพระมหาเจดีย์โฆสปัญโญศรีพนม เพื่อสร้างถวายเป็นพุทธบูชาพระสัมมาสัมพุทธเจ้า รวมถึง ถวายแด่ พระสุนทรธรรมากร หรือ หลวงปู่คำพันธ์ โฆสปัญโญ อดีตเจ้าอาวาสวัดธาตุมหาชัย พระเกจิอาจารย์ชื่อดัง สายวิปัสนากรรมฐาน ซึ่งเป็นพระที่ปฏิบัติดีปฏิบัติชอบ ที่มีศิษยานุศิษย์เคารพศรัทธา และได้ฉายาว่าเทพเจ้าแห่งลุ่มน้ำโขงสำหรับในปีนี้นับเป็นปีที่ 8 ที่ได้ทำบุญทอดถวายกฐินมาต่อเนื่อง ตั้งแต่ปี 2558 ทั้งนี้ พลเอกประวิตร วงษ์สุวรรณ รองนายกรัฐมนตรี ได้มีความศรัทธาต่อ หลวงปู่คำพันธ์ โฆสปัญโญ ในสมัยที่เดินทางมาทำงานในพื้นที่ เมื่อ 20 ปีที่แล้ว ทำให้มีการเชิญชวน ผู้มีจิตศรัทธาร่วมสร้าง มาตั้งแต่ปี 2557 และเป็นที่ฮือฮา เนื่องจากได้ยอดกฐินสูง กว่า 82 ล้านบาท ในปีแรก และมีการร่วมทำบุญสมทบทุนมาต่อเนื่อง คาดว่าจะมีการก่อสร้างแล้วเสร็จสมบูรณ์ ประมาณปี 2566 ในงบประมาณไม่ต่ำกว่า 400 - 500 ล้านบาทสำหรับปีนี้ ได้ปัจจัยในการทำบุญ ทั้งสิ้น 3,602,645 บาท ส่วนในปีที่ผ่านมาได้ปัจจัยทั้งหมดกว่า 3.7 ล้านบาท ในครั้งนี้ มี นายศุภชัย โพธิ์สุ ครูแก้ว ส.ส.นครพนม เขต 1 พรรคภูมิใจไทย ในฐานะรองประธานสภาผู้แทนราษฎรคนที่ 2 นำนักการเมืองสายร่วมรัฐบาลร่วมพิธี นอกจากนี้ยังมี พลตำรวจเอก อดุลย์ แสงสิงแก้ว สมาชิกวุฒิภา นายชาญชัย คงทัน รอง ผวจ.นครพนม นำข้าราชการ ตำรวจทหาร ฝ่ายปกครอง ผู้นำชุมชนท้องถิ่น ให้การต้อนรับ อีกทั้งยัง มี น้องๆ นักเรียน สวมชุดพื้นเมือง มาร่วมมอบดอกไม้ กุหลาบแดง ให้กำลังใจ สร้างสีสัน ภายหลังประกอบพิธีทอดถวายกฐินสามัคคีทางด้าน พลเอกประวิตร วงษ์สุวรรณ รองนายกรัฐมนตรี หัวหน้าพรรคพลังประชารัฐ ได้ร่วมเปิดป้าย สถาบันพลังจิตตานุภาพ 310 วัดโฆษมังคลาราม ต.โคกสว่าง อ.ปลาปาก จ.นครพนม พร้อมร่วมพิธีอัญเชิญ พระพุทธรูปปางประธานพร ทรงเครื่องมหาจักรพรรดิ จำนวน 2 องค์ เพื่อประดิษฐานบนยอดมณฑป ภายในชั้น 2 ขององค์พระมหาเจดีย์ เป็นที่เคารพบูชาของประชาชน นักท่องเที่ยว ส่วนยอดเจดีย์ได้บรรจุพระบรมสารีริกธาตุไว้ หลังเสร็จพิธีได้ปลูกต้นไม้เป็นต้นพะยอม เพื่อปรับปรุงภูมิทัศน์ ภายในพื้นที่วัดแต่สำหรับประเด็นการเมือง ที่น่าจับตามองสำหรับ บุคคลสำคัญที่เป็นว่าที่ผู้สมัคร ส.ส.พลังประชารัฐ ที่ขาดไม่ได้ คือ นางสาวณัฐธ์ภัสส์ ยงใจยุทธ ผู้ช่วยรัฐมนตรีประจำกระทรวงยุติธรรม คาดว่าจะเป็นเต็ง 1 ในการวางตัวผู้ สมัคร ส.ส.พลังประชารัฐ เขต 2 นครพนม รวมถึง นางมารวย อุดมเลิศปรีชา หรือ เจ๊ฝน อายุ 55 ปี เจ้าของร้านดาวทองเมนูเวียดนามชื่อดัง อ.ธาตุพนม ที่จะร่วมลงสมัคร เป็นว่าที่ผู้สมัคร ส.ส.เขต 3 นครพนม ส่วนเขตนเลือกตั้งที่ 1 – 4 ยังไม่แสดงตัวชัดเจน ส่วนครั้งนี้ ทางบิ๊กป้อม ไม่ขอพูดถึงการเมือง เนื่องจากเน้นมาทำบุญสำหรับ หลวงปู่คำพันธ์ โฆสปัญโญ อดีตเจ้าอาวาสวัดธาตุมหาชัย อ.ปลาปาก จ.นครพนม ได้ละสังขาร เมื่อวันที่ 24 พฤศจิกายน 2546 สิริรวมอายุ 88 ปี 71 พรรษา จากนั้น ศิษยานุศิษย์ ได้นำสรีระสังขาร เก็บรักษาไว้ที่ศาลาการเปรียญ ณ วัดพระธาตุมหาชัย ต.มหาชัย อ.ปลาปาก จ.นครพนม ให้พุทธศาสนิกชน ได้กราบไว้ บูชาเป็นสิริมงคล ถึงปัจจุบันเป็นเวลากว่า 17 ปี รอประกอบพิธีพระราชทานเพลิงศพ ซึ่งวัดโฆสมังคลาราม บ้านโคกสว่าง หลวงปู่คำพันธ์ เคยมาพัฒนาจำพรรษาที่วัดดังกล่าว ทางด้าน พลเอกประวิตร วงษ์สุวรรณ รองนายกรัฐมนตรี จึงได้มีการผลักดันให้มีการก่อสร้างถวาย เนื่องจากเคยเคารพศรัทธา ซึ่งวัดโฆสมังคลาราม บ้านโพนสว่าง ต.โคกสว่าง อ.ปลาปาก จ.นครพนม ถือเป็นวัดสำคัญอีกแห่งหนึ่งที่ พระสุนทรธรรมากร หรือ หลวงปู่คำพันธ์ โฆสปัญโญ อดีตเจ้าอาวาสวัดธาตุมหาชัย ได้มาพัฒนาเป็นแหล่งปฏิบัติธรรมส่วนการก่อสร้าง พระรัตนบรมธาตุเจดีย์ ศรีพนม โฆสะปัญโญ ที่วัดโฆสมังคลาราม บ้านโพนสวาง ต.โคกสว่าง อ.ปลาปาก จ.นครพนม เริ่มดำเนินการก่อสร้างลงเสาเอก ในวันที่ 9 มกราคม 2558 ถือเป็นมหากุศลอันยิ่งใหญ่ ภายใต้การนำของ พลเอกประวิตร วงษ์สุวรรณ รองนายกรัฐมนตรี และรัฐมนตรีว่าการกระทรวงกลาโหม อดีตผู้บัญชาการทหารบก ร่วมกับเพื่อน ทหาร จปร.17 ที่มีความเลื่อมใสศรัทธาต่อ หลวงปู่คำพันธ์ โฆสปัญโญ พระเกจิอาจารย์ชื่อดัง มาเมื่อหลาย 10 ปี ก่อน ในการเคยมาปฏิบัติหน้าที่ทำงานในพื้นที่ชายแดน จนกระทั่งมีความตั้งใจที่จะก่อสร้างอนุสรณ์สถานแห่งนี้ ในพื้นที่วัดที่เคยมีผู้มีจิตศรัทธามาบริจาคไว้ และจัดซื้อเพิ่มเติม ไว้เป็นที่เคาระสักการบูชา จนเป็นที่มาของการเริ่มต้นก่อสร้างปัจจุบันการก่อสร้างคืบหน้าประมาณกว่า 90 เปอร์เซ็นต์ พร้อมบรรจุพระบรมสารีริกธาตุ ของพระอรหันต์ ไว้ภายใน และเป็นพิพิธภัณฑ์ แหล่งเรียนรู้ทางพระพุทธศาสนา รวมถึงเป็นสถานที่ท่องเที่ยวศึกษาประวัติความเป็นมาของพระเกจิอาจารย์ชื่อดัง หลวงปู่ คำพันธ์ โฆษปัญโญ (พระสุนทรธรรมากร) โดยความร่วมมือของผู้มีจิตศรัทธาร่วมกันสมทบทุนสร้าง โครงสร้างเจดีย์ เป็นแบบคล้ายระฆังคว่ำ มีทั้งหมด 5 ชั้น และมีบันไดวนขึ้นไปรอบถึงยอดเจดีย์ มีขนาดฐาน กว้าง 59 เมตร ยาว 59 เมตร สูง 59 เมตร รวมงบประมาณประดับตกแต่งสมบูรณ์แบบ ไม่ต่ำกว่า 400-500 ล้านบาท ตั้งบนเนื้อที่วัดทั้งหมดประมาณ 80 ไร่ หากแล้วเสร็จจะกลายเป็นแหล่งท่องเที่ยวทางธรรมะ ที่สำคัญของ จ.นครพนม แห่งใหม่ ส่งผลต่อต่อภาคเศรษฐกิจการท่องเที่ยวตามา
คนเหนือชู แพทองธาร เป็นนายกฯ นิด้าโพลเผยนิยมท่วม 31% ส่อกาเพื่อไทยถล่ม|นิด้าโพล สถาบันบัณฑิตพัฒนบริหารศาสตร์ (นิด้า) เปิดเผยเมื่อวันเสาร์ (6 พ.ย.) ถึงผลสำรวจของประชาชนที่มีอายุ 18 ปีขึ้นไป และมีสิทธิเลือกตั้งในภาคเหนือรวมทั้งสิ้น จำนวน 2,000 หน่วยตัวอย่าง พบว่านางสาวแพทองธาร ชินวัตร เป็นอันดับ 1 ที่คนภาคเหนือจะสนับสนุนให้เป็นนายกรัฐมนตรีการสำรวจดังกล่าวใช้ชื่อว่า "คนที่ใช่ พรรคที่ชอบของคนเหนือ" ทำการสำรวจระหว่างวันที่ 28 ต.ค.- 2 พ.ย. ที่ผ่านมาเมื่อถามถึงบุคคลที่คนเหนือจะสนับสนุนให้เป็นนายกรัฐมนตรีในวันนี้ พบว่า อันดับ 1 (31.70%) ระบุว่าเป็น นางสาวแพทองธาร ชินวัตร จากพรรคเพื่อไทย ■ เพราะ เป็นคนรุ่นใหม่ ชื่นชอบพรรคเพื่อไทย นโยบายของพรรคทำได้จริง ขณะที่บางส่วนระบุว่าชื่นชอบผลงานของตระกูลชินวัตรอันดับ 2 (15.00%) ระบุว่าเป็น นายพิธา ลิ้มเจริญรัตน์ จากพรรคก้าวไกล ■ เพราะ เป็นคนรุ่นใหม่ เป็นคนมีวิสัยทัศน์ ขณะที่บางส่วนระบุว่า ชื่นชอบนโยบายและอุดมการณ์ทางการเมืองของพรรคก้าวไกลอันดับ 3 (12.65%) ระบุว่า ยังหาคนที่เหมาะสมไม่ได้อันดับ 4 (12.50%) ระบุว่าเป็น พลเอกประยุทธ์ จันทร์โอชา ■ เพราะ เป็นคนซื่อสัตย์สุจริต ทำให้บ้านเมืองเกิดความสงบและต้องการให้บริหารประเทศอย่างต่อเนื่องอันดับ 5 (6.55%) ระบุว่าเป็น คุณหญิงสุดารัตน์ เกยุราพันธุ์ จากพรรคไทยสร้างไทย ■ เพราะเป็นคนมีประสบการณ์ด้านการบริหาร ชื่นชอบนโยบายของพรรค ขณะที่บางส่วนระบุว่า ต้องการเปิดโอกาสให้ผู้หญิงเข้ามาบริหารประเทศ สำหรับพรรคการเมืองที่คนเหนือมีแนวโน้มจะเลือกให้เป็น ส.ส. แบบแบ่งเขต ในวันนี้ พบว่าด้านพรรคการเมืองที่คนเหนือมีแนวโน้มจะเลือกให้เป็น ส.ส. แบบบัญชีรายชื่อ ในวันนี้ พบว่า
เพื่อไทยจวกประยุทธ์ดื้อเปิดต่างชาติซื้อที่ดิน เพราะจนปัญญา หาเงินไม่เป็น!|นายชนินทร์ รุ่งธนเกียรติ รองโฆษกพรรคเพื่อไทย กล่าวเมื่อวันอาทิตย์ (6 ต.ค.) ว่าแม้มีกระแสสังคมต้านทานถึงการออกกฎกระทรวงว่าด้วยการถือครองที่ดินของชาวต่างชาติ ที่มีมติการประชุมคณะรัฐมนตรี ออกมาเมื่อช่วง 2 สัปดาห์ที่ผ่านมา แต่พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ในฐานะหัวหน้าทีมเศรษฐกิจ ก็ไม่มีทีท่าว่าจะล้มเลิกความตั้งใจในการแก้ไขกฎหมายฉบับนี้รองโฆษกพรรคเพื่อไทยรายนี้ ที่เตรียมลงเลือกตั้ง ส.ส. จ.สุรินทร์ มองว่าเวลานี้ พล.อ.ประยุทธ์ต้องเลิกห่วงเสียหน้า หันมาห่วงเสียแผ่นดินบ้าง เพราะแนวคิดการกระตุ้นเศรษฐกิจด้วยการเอาที่ดินของชาติไปแลก ได้รับฉันทามติคัดค้านต่อต้านจากพี่น้องประชาชนคนไทยแล้ว แม้กระทั่งจากกลุ่มที่เคยเป็นผู้นิยมตัวพลเอกประยุทธ์เองก็ไม่เห็นด้วยนายชนินทร์ กล่าวว่า ที่ผ่านมาการดึงดูดการลงทุนจากต่างชาติ รัฐบาลที่นำโดยไทยรักไทย พลังประชาชน และเพื่อไทย มีแนวทางปฏิบัติหลากหลายรูปแบบ แต่ยังไม่เคยเห็นรัฐบาลใดสิ้นไร้ไม้ตอกขนาดต้องผ่อนปรนกฎหมายขายที่ดินกับต่างชาติ แลกกับการลงทุนในรูปแบบของการให้กู้เงินความเสี่ยงต่ำระยะสั้นแค่ 3 ปี เปิดช่องให้ชาวต่างชาติสามารถเข้ามาจับจองถือกรรมสิทธิ์ถาวรที่ดินในประเทศไทย ในระหว่างที่คนไทยในเมืองจำนวนมากเองยังถูกละเลยให้ไร้กรรมสิทธิ์ในที่อยู่อาศัย ไม่มีการพัฒนาอสังหาริมทรัพย์ในราคาที่ประชาชนเข้าถึงได้ ส่วนประชาชนในต่างจังหวัดจำนวนมากก็ยังเข้าไม่ถึงสิทธิในที่ดินทำกิน จึงอยากเสนอว่าสิ่งที่รัฐบาลควรมุ่งทำมากกว่าในเวลานี้ คือรองโฆษกพรรคเพื่อไทย กล่าวต่อไปว่า รัฐบาลคงยังไม่เข้าใจว่า การดึงดูดการลงทุนจากต่างชาติที่มั่นคงและส่งผลบวกระยะยาว ต้องแก้ปัญหาที่ข้อจำกัดของกฎหมายที่วุ่นวายยุ่งยาก และการขาดข้อตกลงทางเศรษฐกิจระหว่างประเทศที่จะช่วยขยายขนาดของตลาดผู้ซื้อจากการผลิตในประเทศไทย ให้ไทยเป็นศูนย์กลางในการส่งออกของภูมิภาคที่แท้จริง แต่การกระตุ้นในแบบที่พลเอกประยุทธ์อยากทำ เป็นการเอาทรัพย์สินถาวรของชาติไปแลกเงินกู้เงินลงทุนระยะสั้น ไม่ก่อให้เกิดการสร้างเศรษฐกิจที่มั่นคงในระยะยาว ที่ผ่านมารัฐบาลภายใต้การนำของพลเอกประยุทธ์ ได้พิสูจน์แก่สายตาประชาชนแล้วว่าเป็นรัฐบาลที่ล้มเหลวในการสร้างเศรษฐกิจ เงินกู้ลงทุนที่กู้มามากเพียงใดก็จมหายไปกับนโยบายแจกเงินที่ไม่สร้างสรรค์ ไม่ก่อให้เกิดการหมุนรอบซ้ำของเงินต่อด้วยตัวเอง เพราะขาดการสร้างสภาพแวดล้อมทางเศรษฐกิจที่ดี ให้คนอยากลงทุน อยากใช้จ่าย อยากประกอบธุรกิจต่อ แต่กลับกันพลเอกประยุทธ์มุ่งแต่ทำให้ประชาชนติดอยู่กับความกลัว ความไม่มีหวัง และไม่เห็นอนาคตที่ดีกว่าของตัวเอง ดังนั้น พลเอกประยุทธ์ต้องเลิกบริหารเศรษฐกิจ ด้วยการเอาผลประโยชน์ประเทศมาแลกการลงทุนจากต่างชาติและทุนใหญ่ เพราะวิธีการนี้มีแต่จะขยายความเหลื่อมล้ำในประเทศ และผูกขาดการลงทุนไว้ที่คนกลุ่มน้อยในสังคม หากพรรคเพื่อไทยเป็นรัฐบาลเราจะมุ่งสร้างความพร้อมทางเศรษฐกิจแบบองค์รวม ให้ประชาชนทุกคนเข้าถึงโอกาสในการทำธุรกิจ เปิดประตูการแข่งขัน และปลุกความคิดสร้างสรรค์ใหม่ๆให้กับการลงทุนในประเทศ
ประชาธิปัตย์ เปิดตัว 9 ผู้ท้าชิงเลือกตั้ง ส.ส. นครราชสีมา มั่นใจได้ที่นั่ง|นายจุรินทร์ ลักษณวิศิษฏ์ หัวหน้าพรรคพรรคประชาธิปัตย์ รองนายกรัฐมนตรี และรัฐมนตรีว่าการกระทรวงพาณิชย์ ลงพื้นที่จังหวัดนครราชสีมา เมื่อวันอาทิตย์ (6 พ.ย.) เพื่อเปิดตัวผู้สมัครสมาชิกสภาผู้แทนราษฎร (ส.ส.) จ.นครราชสีมา 9 เขต ที่บริเวณลานอนุสาวรีย์ท้าวสุรนารี ต.ในเมือง อ.เมืองนครราชสีมา จ.นครราชสีมา และเปิดศูนย์ประสานงานพรรคประชาธิปัตย์ จังหวัดนครราชสีมา ซึ่งตั้งอยู่ใกล้ไฟว์สตาร์ มาร์โค ถ.จอมพล ต.ในเมือง อ.เมืองนครราชสีมา จ.นครราชสีมาผู้สมัคร ส.ส.ทั้ง 9 เขต ที่นำร่องเปิดตัวในวันนี้ ถือเป็นผู้ที่มีศักยภาพ มีความหลากหลาย ทั้งกลุ่มคนรุ่นใหม่ นักกีฬาทีมชาติ อดีต ส.ส. และนักการเมืองท้องถิ่น ซึ่งประกอบไปด้วยนายจุรินทร์ กล่าวว่า พรรคให้ความสำคัญกับพื้นที่ในภาคอีสานเช่นเดียวกับพื้นที่ภาคอื่นๆ และสนามการเลือกตั้งที่ จ.นครราชสีมาคราวนี้ พรรคได้ผู้สมัครที่มีศักยภาพมาร่วมทีม ทั้งอดีต ส.ส. นักการเมืองท้องถิ่น ซึ่งมีประสบการณ์การทำงานทางด้านการเมืองมาอย่างต่อเนื่อง พร้อมเริ่มต้นทำงานได้ทันที รวมถึง ว่าที่ผู้สมัคร ส.ส. หน้าใหม่ ใน 3 เขต ที่เป็นคนรุ่นใหม่ ก็ล้วนเป็นผู้ที่มีอุดมการณ์ มุ่งมั่น ตั้งใจ ทำงานเพื่อพี่น้องประชาชน กอปรกับความแข็งแกร่งของพรรคประชาธิปัตย์ ภายใต้การนำของนายจุรินทร์ฯ หัวหน้าพรรค และการขับเคลื่อนนโยบายต่างๆ ตามที่ได้หาเสียงไว้ โดยเฉพาะนโยบายประกันรายได้เกษตรกรพืชผลทางการเกษตร 5 ชนิด ที่ทำให้เกษตรกรชาวอีสานได้ประโยชน์เป็นอย่างมาก จึงมั่นใจว่าพรรคประชาธิปัตย์ จะมีโอกาสคว้าชัยชนะได้ในจังหวัดนครราชสีมา
ยอมถอย! มท.1 เซ็นลงนามถอนกฎหมายต่างชาติซื้อที่ดิน|ยอมถอย! มท.1 เซ็นลงนามถอนกฎหมายต่างชาติซื้อที่ดิน หลังโดนวิจารณ์ขายชาติ เตรียมชง ครม. 8 พ.ย.รายงานข่าวจากทำเนียบรัฐบาลเปิดเผยว่า ได้รับหนังสือจากกระทรวงมหาดไทย ซึ่งลงนามโดย พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย จะเสนอให้ที่ประชุมคณะรัฐมนตรี (ครม.) ในวันที่ 8 พฤศจิกายน 2565 ขอถอนเรื่องร่างกฎกระทรวงการได้มาซึ่งที่ดินเพื่อใช้เป็นที่อยู่อาศัยของคนต่างด้าวตามมาตรการกระตุ้นเศรษฐกิจ การลงทุนโดยการดึงดูดคนต่างด้าวที่มีศักยภาพสูงสู่ประเทศไทย พ.ศ. … ออกจากมติ ครม.ซึ่งได้มีการอนุมัติหลักการไปเมื่อวันที่ 25 ตุลาคม 2565 หลังมีเสียงค้านจำนวนมากทั้งประชาชนและฝ่ายการเมืองว่าเป็นการขายชาติขณะที่ พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ก็มีความกังวลต่อเรื่องนี้เป็นอย่างมากเช่นกัน คาดว่ามีความเป็นไปได้สูงที่จะยกเลิกร่างกฎกระทรวงฉบับใหม่นี้หากที่ประชุม ครม. มีมติเห็นด้วยว่าให้ถอนร่างกฎกระทรวงดังกล่าวออก จะแจ้งสำนักงานคณะกรรมการกฤษฎีกาที่อยู่ระหว่างการพิจารณาเพื่อออกร่างกฎกระทรวงดังกล่าว ไม่ต้องพิจารณาต่อ และให้ยกเลิกในทันที ขณะที่กฎกระทรวงเดิมที่ประกาศใช้เมื่อปี 2545 ยังคงอยู่
อนุทิน ปัดเกาหลาประชาธิปัตย์ หัวเราะลั่น บอกเจอจุรินทร์จะยกมือไหว้|นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย กล่าวเมื่อวันอังคาร (8 พ.ย.) ถึงกรณีที่มีข้อพิพาทเรื่องกฎหมาย พ.ร.บ.กัญชา-กัญชง ระหว่างพรรคภูมิใจไทยและพรรคประชาธิปัตย์ ว่าหากเจอ นายจุรินทร์ ลักษณะวิศิษฎ์ รองนายกรัฐมนตรี และรัฐมนตรีว่าการกระทรวงพาณิชย์ ในฐานะหัวหน้าพรรคประชาธิปัตย์ จะยกมือไหว้ ไหว้ทุกครั้ง พร้อมกับหัวเราะและเดินเข้าร่วมการประชุมคณะรัฐมนตรีในทันที
ถอยขายที่ดินต่างชาติ! ครม. อนุมัติมหาดไทยถอนร่างกฎกระทรวงฉาว|นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี แถลงเมื่อวันอังคาร (8 พ.ย.) ว่าคณะรัฐมนตรีมีมติอนุมัติให้กระทรวงมหาดไทยถอนร่างกฎกระทรวงการได้มาซึ่งที่ดินเพื่อใช้เป็นที่อยู่อาศัยของคนต่างด้าวร่างกฎกระทรวงดังกล่าว อ้างว่ามีขึ้นตามมาตรการกระตุ้นเศรษฐกิจและการลงทุนโดยการดึงดูดคนต่างด้าวที่มีศักยภาพสูงสู่ประเทศไทยย้อนไปเมื่อวันที่ 25 ต.ค. คณะรัฐมนตรี อนุมัติหลักการร่างกฎกระทรวงดังกล่าว และหลังจากการรายงานออกไปสู่สาธารณชนก็เกิดเสียงวิจารณ์อย่างหนัก และมีข้อสงสัยต่างๆ มากมายตามมา อย่างไรก็ตาม ระหว่างที่มีการถกเถียงเป็นวงกว้างนี้ ร่างกฎหมายดังกล่าวถูกส่งไปยังสำนักงานคณะกรรมการกฤษฎีกา เพื่อตรวจพิจารณาของและนำไปศึกษาเพิ่มเติม รวมทั้งการรับฟังความคิดเห็นและวิเคราะห์อย่างรอบด้านของผู้ที่เกี่ยวข้องกลุ่มคนต่างด้าวที่ร่างกฎกระทรวงนี้อ้างว่าต้องการดึงดูดเข้ามาลงทุนในประเทศไทยนั้น แบ่งออกเป็น 4 ประเภท ได้แก่ ThaiGovนายอนุชา บูรพชัยศรี รองเลขาธิการนายกรัฐมนตรีฝ่ายการเมืองส่วนจุดประสงค์ของการอนุญาตให้ขายที่ดินแก่คนต่างด้าวนั้น อ้างว่าเพื่อใช้เป็นที่อยู่อาศัย โดยมีเนื้อที่ไม่เกิน 1 ไร่ ตาม ม.96 ทวิ แห่งประมวลกฎหมายที่ดินนอกจากนี้ ร่างกฎกระทรวงยังระบุว่า ต้องนำเงินมาลงทุนในธุรกิจหรือกิจการประเภทหนึ่งประเภทใด ไม่ต่ำกว่า 40 ล้านบาท โดยต้องดำรงการลงทุนไว้ไม่น้อยกว่า 3 ปี เช่น การซื้อพันธบัตรรัฐบาลไทย การลงทุนในกองทุนรวมอสังหาริมทรัพย์ การลงทุนในกองทุนรวมโครงสร้างพื้นฐาน กองทรัสต์เพื่อการลงทุนในอสังหาริมทรัพย์ เป็นต้น ส่วนการได้มาซึ่งที่ดินที่ใช้เป็นที่อยู่อาศัยของคนต่างด้าวโดยทั่วไป ยังคงเป็นไปตามกฎกระทรวงฯ พ.ศ. 2545 ที่ประกาศใช้อยู่ในปัจจุบัน นายอนุชา กล่าวเพิ่มเติมว่า กระทรวงมหาดไทยขอถอนร่างกฎกระทรวง เพื่อนำไปรับฟังความคิดและวิเคราะห์ผลกระทบ และนำไปศึกษาเพิ่มเติมให้มีความรอบคอบ ถี่ถ้วนและครอบคลุมผู้เกี่ยวข้องอย่างรอบด้าน รวมไปถึงการฟังความคิดเห็นจากประชาชนเพื่อพิจารณาถึงผลดีผลเสียที่ส่งผลต่อเศรษฐกิจและสังคม เพื่อให้ร่างกฎกระทรวงเกิดประสิทธิภาพและประสิทธิผล ช่วยเพิ่มขีดความสามารถในการแข่งขันและเป็นประโยชน์สูงสุดต่อประเทศชาติ
"อนุทิน" เผยคำอธิษฐานลอยกระทง ขอให้ พ.ร.บ.กัญชา ราบรื่น และคนไทยร่ำรวย|"อนุทิน" ร่วมลอยกระทงสภาฯ อธิษฐานขอให้ พ.ร.บ.กัญชา กัญชง ราบรื่น เผยหากกฎหมายไม่ผ่าน ยังใช้กฎกระทรวงสาธารณสุขได้อยู่นายอนุทิน ชาญวีรกุล รองนายกรัฐมนตรีและรัฐมนตรีว่าการกระทรวงสาธารณสุขในฐานะหัวหน้าพรรคภูมิใจไทย ให้สัมภาษณ์ภายหลังการร่วมลอยกระทงกับทางรัฐสภาว่า ได้อธิษฐานขอให้ประชาชนมีความร่ำรวย มีความสุขและสุขภาพแข็งแรงส่วนอธิษฐานอะไรเป็นพิเศษเกี่ยวกับร่างพ.ร.บ.กัญชากัญชงหรือไม่นั้น นายอนุทิน กล่าวว่า อยากให้ทุกอย่างในประเทศมีความราบรื่น รวมถึงร่างพ.ร.บ.กัญชา กัญชงด้วย และหวังว่าจะได้รับการสนับสนุน เพราะเป็น พ.ร.บ. ที่มีประโยชน์กับประชาชน ออกมาเพื่อควบคุมการใช้กัญชาให้มีความปลอดภัยและไม่ต้องวิตกกังวลกัน และอย่างน้อยการประชุมสภาฯ ในครั้งนี้ จะได้หยิบยกขึ้นมาพิจารณา ทั้ง 95 มาตราสมาชิกสภาผู้แทนราษฎรมีความเห็นหรืออยากอภิปรายในส่วนใด ก็สามารถอภิปรายได้ พร้อมเชื่อว่าทางคณะกรรมาธิการฯ ก็ยินดีที่จะรับฟัง และยินดีที่จะปรับปรุงแก้ไข ในประเด็นที่เป็นความห่วงใย ของสมาชิกสภาผู้แทนราษฎรที่ร่วมกันพิจารณาในครั้งนี้ทั้งนี้ หากร่างกฎหมายไม่ผ่าน กระทรวงสาธารณสุขก็ยังสามารถใช้ประกาศของกระทรวงสาธารณสุข ในเรื่องของการห้ามเยาวชน ห้ามคนที่มีอายุต่ำกว่า 20 ปี เข้าถึงกัญชา ทั้งการซื้อ การขาย การครอบครอง การเสพ ซึ่งกฎกระทรวงได้มีการเขียนป้องกันไว้เรียบร้อยแล้ว หากมีการกระทำผิดก็ถือว่าผิดกฎหมายเช่นเดียวกัน การที่มีร่างพ.ร.บกัญชา กัญชง ออกมาก็เพื่อจะทำให้เกิดความมั่นใจ ในการควบคุมการใช้กัญชา อย่างถูกวิธีและให้เกิดประสิทธิภาพ แต่ถ้าไม่มี พ.ร.บ. กัญชา กัญชงก็ยังใช้ประกาศของกระทรวง ซึ่งเป็นกฎหมายอยู่ภายใต้ พ.ร.บ.สาธารณสุขกำกับอยู่แล้ว เหมือนที่ทำอยู่ในปัจจุบัน
"ธรรมนัส" รับรู้จักกลุ่มทุนจีนจริง แต่ไม่มีเอี่ยวธุรกิจสีเทา ขู่ฟ้องสื่อโยงมั่ว|ร.อ.ธรรมนัส พรหมเผ่า ส.ส.พะเยา พรรคเศรษฐกิจไทย อดีตรัฐมนตรีช่วยว่าการกระทรวงเกษตรและสหกรณ์ โพสต์คลิปชี้แจง กรณีถูกเชื่อมโยงกับกลุ่มทุนจีน กับธุรกิจสีเทา โดยระบุว่าตนคบคน ไม่ได้มีแค่เพื่อนพี่น้องคนไทย ตนมีเพื่อนอยู่หลายประเทศ เดินทางไปประเทศโน้นประเทศนี้ มีเพื่อนทั้งฝรั่ง จีน ไทย อินเดีย เป็นเรื่องปกติ ถามว่าตนรู้จักไหม หลายคนก็รู้จัก แต่ตนไม่ได้ทำธุรกิจกับคนพวกนี้ ธุรกิจของตนก่อนเข้าเล่นการเมืองชัดเจนว่าธุรกิจเยอะแยะการที่ตนรู้จักคนนั้นคนนี้ อย่าเอาตนไปพัวพันว่าทำธุรกิจด้วย เวลานี้ตนคือนักการเมือง พร้อมที่จะถูกตรวจสอบ แต่ต้องถูกต้องตามกฎหมายจึงขอวอนถึงสื่อมวลชนบางสำนักที่เอาผมไปวิพากษ์วิจารณ์ด้านเสียหาย ผมเงียบมา 2 อาทิตย์แล้ว ไม่ใช่ว่า อยู่นิ่งๆแล้วไม่ทำอะไร ผมกำลังเก็บข้อมูล ฉะนั้น ขอให้นำเสนอข่าวให้เป็นประโยชน์ต่อพี่น้องประชาชน และเกิดความเป็นธรรมแก่ทุกฝ่ายด้วยอย่าเพิ่งด่วนตัดสินใจว่า เขาเป็นคนดีหรือไม่ดี แต่ต้องแยกแยะระหว่างการรู้จัก ทำธุรกิจ และเรื่องการเมือง อย่าไปผสม หรือละเลง จนผู้ใดผู้หนึ่งเกิดความเสียหาย ถ้าเขาเสียหายแล้วพวกท่านจะลำบาก ต้องขึ้นโรงขึ้นศาลกันเป็นว่าเล่น ฝากไว้ด้วย" ร.อ.ธรรมนัส กล่าว
ทนายบิลลี่ ซบเพื่อไทย หลังลาออก ส.ส.-ก้าวไกล ยันไม่เกาเหลาบ้านเก่า|ทนายบิลลี่-นายจิรวัฒน์ อรัณยกานนท์ อดีตสมาชิกสภาผู้แทนราษฎร (ส.ส.) กรุงเทพมหานคร เขต 27 พรรคก้าวไกล เปิดตัวเข้าร่วมพรรคเพื่อไทย เมื่อวันพฤหัสบดี (10 พ.ย.)การเปิดตัวครั้งนี้มีการแถลงข่าว และยังมีการสวมเสื้อพรรคแก่นายจิรวัฒน์ด้วย เพื่อเป็นสัญลักษณ์ว่าได้เข้ามาร่วมงานกับพรรคเพื่อไทยอย่างเป็นทางการนายชลน่าน ศรีแก้ว หัวหน้าพรรค และ ส.ส. จ.น่าน เขต 2 กล่าวว่า รู้สึกขอบคุณที่นายจิรวัฒน์มาร่วมงานกับพรรค และตนมีโอกาสร่วมงานกับนายจิรวัฒน์หลายครั้ง ทั้งยังเชื่อว่านายจิรวัฒน์เป็นคนไฟแรง มีความรู้ ความสามารถ และเข้าใจปัญหาในพื้นที่เขตเลือกตั้งอย่างมาก ซึ่งตรงกับลักษณะที่พรรคต้องการ"เป็น ส.ส. หนุ่มนะครับ ไฟแรงถึงกับไหม้พวกเราหรือไม่เนี่ย อันนี้ก็ต้องไปพิสูจน์กันนะครับ แต่ไหม้ใจพรรคเพื่อไทยแน่นอน ไหม้ใจพี่น้องประชาชนที่ต้องการสนับสนุนพรรคเพื่อไทยแน่นอน"ย้อนไปเมื่อการเลือกตั้งทั่วไปเมื่อปี 2562 พรรคอนาคตใหม่ ที่ภายหลังถูกยุบพรรคและตั้งพรรคก้าวไกลขึ้นมา กวาด ส.ส. ในกรุงเทพมหานครได้ถึง 9 ที่นั่ง รวมถึงเขต 27 ซึ่งกินพื้นที่เขตทวีวัฒนา เขตหนองแขม (เฉพาะแขวงหนองค้างพลู) และเขตตลิ่งชัน (เฉพาะแขวงฉิมพลี และแขวงตลิ่งชัน) ทั้งยังเป็นพรรคการเมืองที่ได้คะแนนดิบ (ป็อปปูลาร์ โหวต) เป็นอันดับ 1 ของกรุงเทพมหานครด้วย ที่ 25.93%ขณะเดียวกัน พรรคเพื่อไทยคว้า ส.ส. กรุงเทพมหานครได้ 9 ที่นั่งเช่นกันในการเลือกตั้งดังกล่าว โดยได้คะแนนดิบที่สัดส่วน 19.49%การดึงคนจากพรรคก้าวไกลไปร่วมงานได้นั้น คาดว่าจะช่วยเสริมความแข็งแกร่งของพรรคเพื่อไทยในการเลือกตั้ง ส.ส. ที่จะเกิดขึ้นในหลายเดือนข้างหน้า ได้เช่นกันนายจิรวัฒน์ กล่าวว่า พรรคเพื่อไทยเป็นพรรคที่พิสูจน์ตัวเองว่ายึดมั่นในหลักประชาธิปไตย แต่พรรคเพื่อไทยมีพัฒนาการและปรับตัวเองให้ทันสมัยและเข้าใจคนรุ่นใหม่ จึงเชื่อว่าจะตอบโจทย์ด้านเศรษฐกิจและคุณภาพชีวิตของประชาชนได้อย่างดี"ผมเห็นว่าพรรคเพื่อไทยในวันนี้ปรับตัวเร็วมากและมีความเข้าใจคนรุ่นใหม่ โดยเฉพาะอย่างยิ่งคนส่วนใหญ่ของประเทศ นั่นคือใครครับ คนรากหญ้า และคนชุมชนเมือง" นายจิรวัฒน์ กล่าวอย่างไรก็ตาม นายจิรวัฒน์กล่าวว่าตนยังไม่ได้ว่าที่ผู้สมัคร ส.ส. ของพรรค เพราะต้องผ่านกระบวนการคัดเลือกของพรรคเสียก่อนว่าตนจะเหมาะสมหรือไม่นายจิรวัฒน์ กล่าวถึงพรรคก้าวไกลว่า ตนก็รู้สึกขอบคุณไมตรีจิตของพรรค และถ้าหากพบเจอกันก็ยังพูดคุยหรือร่วมงานกันได้เช่นเดิม
DGA มอบรางวัล มอบรางวัล “ข้อมูลเปิดภาครัฐ” ประจำปี 2565|สำนักงานพัฒนารัฐบาลดิจิทัล (องค์กรมหาชน) หรือ DGA จัดงานมอบรางวัล “ข้อมูลเปิดภาครัฐ” ประจำปี 2565 หรือ DIGI Data Awards 2022 ให้กับหน่วยงานที่เปิดเผยชุดข้อมูลเปิดภาครัฐผ่านเว็บไซต์ data.go.th เพื่อส่งเสริม สนับสนุน การสร้างเครือข่าย และแบ่งปันประสบการณ์การใช้ประโยชน์จากข้อมูลเปิดระหว่างหน่วยงานรัฐ ให้ตระหนักและเห็นความสำคัญของการเปิดเผยข้อมูล ซึ่งได้จัดงานเมื่อวันที่ 7 พฤศจิกายน 2565 ณ โรงแรมอโนมา แกรนด์ กรุงเทพดร.ชาญกฤช เดชวิทักษ์ ผู้ช่วยรัฐมนตรีประจำสำนักนายกรัฐมนตรี ประธานในพิธี กล่าวว่า “รัฐบาลได้ให้ความสำคัญการเปลี่ยนผ่านไปสู่การเป็นรัฐบาลดิจิทัล และกุญแจสำคัญประการหนึ่งในการขับเคลื่อนรัฐบาลดิจิทัล คือ “ข้อมูลเปิดภาครัฐ” เนื่องจากเป็นกลไกที่จะส่งเสริมการมีส่วนร่วมจากภาคประชาชน สร้างความโปร่งใสและยังเป็นพื้นฐานการนำข้อมูลไปใช้ประโยชน์เพื่อต่อยอดในภาคเศรษฐกิจ และสังคมของประเทศอีกด้วย การจัดงานในครั้งนี้ ถือได้ว่าจะเป็นแบบอย่างที่ดีในการเตรียมชุดข้อมูลเปิดมาเผยแพร่ในระบบ data.go.th ซึ่งเป็นนโยบายสำคัญของรัฐบาลและเป็นส่วนหนึ่งของแผนยุทธศาสตร์ชาติ ที่มุ่งเน้นการเปิดเผยข้อมูลและการใช้ประโยชน์ของข้อมูลขนาดใหญ่ (big data) เพื่อให้เกิดประโยชน์สูงสุดต่อผู้นำข้อมูลไปใช้และก่อให้เกิดนวัตกรรมใหม่จากข้อมูลและสามารถนำประเทศไทยไปสู่การเป็นภาครัฐที่ขับเคลื่อนด้วยข้อมูลในที่สุด (Data Driven Government)ดร.สุพจน์ เธียรวุฒิ ผู้อำนวยการสำนักงานพัฒนารัฐบาลดิจิทัล กล่าวเพิ่มเติมว่า “DGA ได้จัดตั้งสถาบันนวัตกรรมและธรรมาภิบาลข้อมูล หรือ Data Innovation & Governance Institute หรือ DIGI (ดิจิ) เพื่อส่งเสริมการเปิดเผยข้อมูลของหน่วยงานรัฐให้มีการาจัดทำชุดข้อมูลให้เป็นมาตรฐานสากลและสอดคล้องตามแนวทางหลักของ “ธรรมาภิบาลข้อมูล” โดยสถาบันดิจิ มีภาระสำคัญในการส่งเสริมระบบนิเวศข้อมูล (Data Ecosystem) ตั้งแต่การส่งเสริมและพัฒนาทักษะบุคลากรภาครัฐให้มีความรู้และให้คำปรึกษาการจัดข้อมูลภาครัฐให้มีคุณภาพตามกรอบธรรมาภิบาล และนำไปสู่การเปิดเผย เชื่อมโยง แลกเปลี่ยนข้อมูลระหว่างหน่วยงานรัฐ ตลอดจนการส่งเสริมให้มีการนำข้อมูลชุดมาเปิดเผย และนำไปใช้ประโยชน์อย่างคุ้มค่า และสร้างเสริมชุมชนผู้ให้ประโยชน์ข้อมูลเปิดอย่างเป็นรูปธรรม “Open Data Community” ตลอดจนรับผิดชอบแพลตฟอร์มกลางข้อมูลภาครัฐ หรือ data.go.th เพื่อทำหน้าที่รวบรวมและติดตามชุดข้อมูลเปิดจากหน่วยงานต่างต่างในลักษณะ One Stop Service โดย ณ ปัจจุบันมีชุดข้อมูลเปิดภาครัฐ กว่า 7,800 ชุด”สำหรับรางวัล DIGI Data Awards 2022ปีนี้จัดขึ้นเพื่อมอบรางวัลให้กับหน่วยงานที่จัดทำข้อมูลมาเปิดเผยบนแพลตฟอร์มกลางข้อมูลเปิดภาครัฐ หรือ data.go.th เพื่อเป็นรางวัลส่งเสริมความมุ่งมั่นการจัดทำชุดทำข้อมูลของหน่วยงานรัฐ ตลอดจนเป็นสัญลักษณ์ความร่วมมือในการขับเคลื่อนรัฐบาลดิจิทัลภายใต้แนวคิด “Data Driven Government” รางวัลดังกล่าวนี้นอกจากเป็นการส่งเสริมความมุ่งมั่นของหน่วยงานรัฐแล้ว ยังได้มอบรางวัลส่งเสริมชุดข้อมูลเปิดที่สำคัญและเป็นที่นิยมโดยคัดเลือกจากชุดข้อมูลที่มีอันดับการดาวน์โหลดสูงสุดจากผู้ใช้บริการแพลตฟอร์มกลาง data.go.th ในอีกทางหนึ่งด้วย ความคาดหวังของการมอบรางวัลในครั้งนี้ต้องการมุ่งเน้นให้เกิดการฝึกฝนของเจ้าหน้าที่รัฐในหน่วยงานที่ถือครองชุดข้อมูลต่างต่างในหน่วยงานว่า ข้อมูลที่หน่วยงานถือครองไม่เพียงแต่เป็นประโยชน์เฉพาะในหน่วยงานเท่านั้น หากแต่ยังจะเพิ่มมูลค่ามากยิ่งขึ้น เมื่อนำข้อมูลที่ถือครองมาเปิดเผยข้อมูลระหว่างหน่วยงานรัฐด้วยกัน หรือแม้กระทั่งภาคประชาชน สังคม และเศรษฐกิจ ที่นำไปต่อยอดจะสามารถเพิ่มมูลค่าของชุดข้อมูลได้เช่นกัน และที่สำคัญอีกประการหนึ่งคือ การส่งเสริมให้เกิดเครือข่ายชุมชนผู้ใช้ประโยชน์ของข้อมูลระหว่างเจ้าหน้าที่รัฐ ระหว่างหน่วยงาน และความร่วมมือของภาคประชาคม นอกจากนี้ยังมีการผลักดันการจัดทำบัญชีช้อมูล หรือ Data Catalog โดยสำนักงานสถิติแห่งชาติและสำนักงานคณะกรรมการพัฒนาระบบราชการ (ก.พ.ร.)สนับสนุนให้หน่วยงานรัฐมีทะเบียนบัญชีชุดข้อมูลเป็นของตนเอง ผ่านกระบวนการธรรมาภิบาลข้อมูล ส่งเสริมให้เกิดชุดข้อมูลเปิด ที่มีเป็นมาตรฐานและมีคุณภาพอีกเป็นจำนวนมากรางวัล DIGI Data Award 2022 ในครั้งนี้มีการมอบรางวัลรวมทั้งสิ้น 58 รางวัล แบ่งเป็น 2 ประเภท ประเภทที่ 1 โล่เกียรติคุณ 9 รางวัลได้แก่1) หน่วยงานที่มีชุดข้อมูลเปิดยอดนิยมประจำปีงบประมาณ 2565 ( DIGI TOP DATA AWARD WINNERS) จำนวน 3 รางวัล ได้แก่ กรมวิทยาศาสตร์การแพทย์ , การทางพิเศษแห่งประเทศไทย , การกีฬาแห่งประเทศไทย2) รางวัลชุดข้อมูลยอดนิยมตลอดกาล (DIGI EXCELENCY DATA AWARD WINNERS) จำนวน 3 รางวัล ได้แก่ กรมควบคุมโรค สำนักงานสถิติแห่งชาติ กรุงเทพมหานคร3) รางวัลพิเศษ (EXCELLENT OPEN DATA HUB AWARD WINNERS) สำหรับหน่วยงานที่รวบรวมชุดข้อมูลเปิดภาครัฐเพื่อเผยแพร่ จำนวน 3 รางวัล ได้แก่ สำนักงานปลัดกระทรวงการคลัง , สำนักงานเศรษฐกิจการเกษตร และ การเคหะแห่งชาติและประเภทที่ 2 ประกาศนียบัตรชุดข้อมูลเปิดทรงคุณค่า จำนวน 49 รางวัล สามารถดูรายละเอียดเพิ่มเติมได้ทางเว็บไซต์ digi.data.go.thนอกจากนั้นยังมีกิจกรรมพิเศษ “ DIGI TALK ” 2 ช่วงด้วยกันได้แก่ ช่วงที่ 1 บรรยายโดย ดร.มนต์ศักดิ์ โซ่เจริญธรรม ผู้อำนวยการสถาบันนวัตกรรมและธรรมาภิบาลข้อมูลภายใต้หัวข้อ Objective and Achievement ซึ่งมาบอกเล่าถึงภารกิจหลักของสถาบัน DIGI เป้าหมาย การดำเนินงาน ผลการดำเนินงาน และกิจกรรมที่มีต่อไป และช่วงที่ 2 จะเป็นการเสวนาในหัวข้อ Review and Preview ภาครัฐไทยกับการขับเคลื่อนด้วย Data ร่วมเสวนาโดย ดร.เฉลิมศักดิ์ เลิศวงศ์เสถียร ผู้อำนวยการศูนย์เทคโนโลยีสารสนเทศและการสื่อสาร สำนักงานปลัดกระทรวงการคลัง , ดร.กาญจนา ขวัญเมือง ผู้อำนวยการศูนย์ข้อมูลเกษตรแห่งชาติ สำนักงานเศรษฐกิจการเกษตรและร.ท.ชัยรัตน์ ทองบริบูรณ์ รองผู้ว่าการการเคหะแห่งชาติ ซึ่งมาร่วมพูดคุย Review วิธีการขับเคลื่อนให้เกิด Data Driven Government และผลสำเร็จ พร้อมแนะนำถึงบริการเกี่ยวกับด้าน Open Data Hub ที่กำลังพัฒนา
นายกฯ ร่วมยินดี การเลี้ยงควายปลักทะเลน้อยเป็นมรดกโลก|นายกฯ ร่วมยินดี “การเลี้ยงควายปลักและระบบนิเวศในพื้นที่ชุ่มน้ำทะเลน้อย” ได้รับการขึ้นทะเบียนเป็นพื้นที่มรดกโลกทางการเกษตร แห่งแรกของประเทศไทยน.ส.รัชดา ธนาดิเรก รองโฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยินดีเป็นอย่างยิ่งที่ได้ทราบว่า ภูมิปัญญาการเลี้ยงควายปลักและระบบนิเวศในพื้นที่ชุ่มน้ำทะเลน้อย ของจังหวัดพัทลุง ได้รับการขึ้นและทะเบียนจากองค์การอาหารเกษตรแห่งสหประชาชาติ (FAO) ให้เป็นพื้นที่มรดกโลกทางการเกษตรแห่งแรกของประเทศไทย (Global Important Agricultural Heritage Systems: GIAHS)รองโฆษกประจำสำนักนายกรัฐมนตรี กล่าวว่า เกณฑ์การพิจารณาการขึ้นทะเบียนเป็นพื้นที่มรดกโลกทางการเกษตร ประกอบด้วย 1.ความมั่นคงอาหาร ชีวิตความเป็นอยู่ดี 2.ความหลากหลายทางชีวภาพเกษตร 3.ระบบความรู้ ภูมิปัญญาท้องถิ่น มีมาแต่ดั้งเดิม 4.วัฒนธรรม ระบบคุณค่า และองค์กรทางสังคม 5.ลักษณะภูมิทัศน์, ภูมิทัศน์ทางทะเล ซึ่งการเลี้ยงควายปลักในพื้นที่ชุ่มน้ำทะเลน้อยเป็นภูมิปัญญาที่สืบทอดจากรุ่นสู่รุ่นมามากว่า 250 ปีแล้ว การที่พื้นที่ชุ่มน้ำทะเลน้อยได้รับการขึ้นทะเบียนเป็นมรดกโลกนั้น จะช่วยยกระดับชีวิตความเป็นอยู่ของคนในชุมชนให้ดีขึ้น ช่วยเพิ่มมูลค่าทางเศรษฐกิจ เศรษฐกิจในท้องถิ่นเติบโต ส่งเสริมอุตสาหกรรมการท่องเที่ยว ในขณะเดียวกันก็ยังคงรักษาความสมบูรณ์และความหลากหลายทางชีวภาพเอาไว้ได้“นายกรัฐมนตรี มีความยินดีเป็นอย่างยิ่งที่วัฒนธรรมและภูมิปัญญาของไทย ที่เป็นมรดกตกทอดกันมาตั้งแต่สมัยบรรพบุรุษได้รับการยอมรับ และได้ขึ้นทะเบียนเป็นมรดกโลกจากองค์กรสหประชาชาติ สะท้อนให้เห็นว่า มรดกและภูมิปัญญาของไทยนั้นทรงคุณค่า ทั้งนี้ นายกรัฐมนตรียังขอบคุณไปยังทุกหน่วยงานที่เกี่ยวข้องที่ได้ดำเนินงานตอบรับตามแนวนโยบายของรัฐบาลในการส่งเสริมการพัฒนามรดกภูมิปัญญาของไทย จนได้รับรางวัลนี้ รวมทั้งขอบคุณประชาชนทุกคนที่ได้ร่วมอนุรักษ์วัฒนธรรม และภูมิปัญญาอันดีงามของไทยเอาไว้เรื่อยมา”
ราชกิจจาฯ เผยแพร่ประกาศ ห้ามชุมนุมช่วงประชุมเอเปค รอบศูนย์สิริกิติ์-19 โรงแรม|ห้ามชุมนุมช่วงประชุมเอเปค ในพื้นที่โดยรอบศูนย์การประชุมแห่งชาติสิริกิติ์ และ 19 โรงแรมชั้นนำในกทม. ที่ผู้นำต่างชาติเข้าพัก มีผลบังคับใช้ตั้งแต่วันที่ 12 พ.ย.2565 เป็นต้นไปราชกิจจานุเบกษาเผยแพร่ ประกาศสำนักนายกรัฐมนตรี เรื่อง กำหนดสถานที่ตามนัยมาตรา 8 (5) แห่งพระราชบัญญัติการชุมนุมสาธารณะ พ.ศ. 2558 ความว่า โดยที่การชุมนุมสาธารณะ ต้องไม่กีดขวางทางเข้า-ออก หรือรบกวนการปฏิบัติงาน หารือการใช้บริการสถานที่ ตามนัยมาตรา 8 แห่งพระราชบัญญัติการชุมนุมสาธารณะ พ.ศ. 2558จึงสมควรกำหนดสถานที่ในการจัดการประชุมผู้นำเขตเศรษฐกิจเอเปค และสถานที่พำนัก ของผู้แทนประเทศในการเข้าร่วมประชุมดังกล่าว ตามพระราชบัญญัติเอกสิทธิ์และความคุ้มกัน สำหรับองค์การระหว่างประเทศและการประชุมระหว่างประเทศในประเทศไทย พ.ศ. 2561 เป็นสถานที่ตามหลักเกณฑ์หรือเงื่อนไขของกฎหมายว่าด้วยการชุมนุมสาธารณะอาศัยอำนาจตามความในมาตรา 5 และมาตรา 8 (5) แห่งพระราชบัญญัติการชุมนุมสาธารณะ พ.ศ. 2558 นายกรัฐมนตรีจึงออกประกาศให้สถานที่และถนนบริเวณอาณา โดยรอบสถานที่ตามแนบท้ายประกาศนี้ให้เป็นสถานที่ตามนัยมาตรา 8 (5) ตั้งแต่วันที่ 14 – 19พฤศจิกายน 2565ทั้งนี้ ให้สำนักงานตำรวจแห่งชาติวางระเบียบหรือคำสั่งกำหนดหลักเกณฑ์และพื้นที่ถนน และบริเวณอาณาโดยรอบของสถานที่ตามประกาศ และการปฏิบัติของเจ้าหน้าที่ตำรวจ เพื่อให้เป็นไปตามประกาศนี้ ประกาศนี้ให้ใช้บังคับตั้งแต่วันถัดจากวันประกาศในราชกิจจานุเบกษาเป็นต้นไป (มีผลบังคับใช้วันที่ 12 พฤศจิกายน 2565)สำหรับแนบท้ายประกาศสำนักนายกรัฐมนตรี กำหนดสถานที่ตามนัยมาตรา 8 (5) แห่งพระราชบัญญัติการชุมนุมสาธารณะ พ.ศ. 2558 กำหนดไว้ดังนี้1. สถานที่จัดการประชุมระหว่างประเทศภาครัฐ ศูนย์การประชุมแห่งชาติสิริกิติ์2. สถานที่พำนักผู้แทนประเทศในการประชุมระหว่างประเทศภาครัฐ รวม 19 โรงแรม2.1 โรงแรมแกรนด์ไฮแอท เอราวัณ กรุงเทพ ผู้แทน บูรไน2.2 โรงแรมอนันตรา สยาม ผู้แทน สหรัฐอเมริกา2.3 โรงแรมพาร์ค ไฮแอท กรุงเทพ ผู้แทน สิงคโปร์2.4 โรงแรมโรสวูด กรุงเทพ ผู้แทน นิวซีแลนด์2.5 โรงแรมดิ โอกุระ เพรสทีจ กรุงเทพ ผู้แทน เปรู2.6 โรงแรมดิ แอทธินี ผู้แทน ไต้หวันและเวียดนาม2.7 โรงแรมคอนราด กรุงเทพ ผู้แทน ญี่ปุ่น
เผยเมนูอาหารค่ำเลี้ยงผู้นำเอเปค นำเสนอสุดยอดอาหารไทยของดีทุกภูมิภาค|โฆษกรัฐบาลเผยเมนูในงานเลี้ยงอาหารค่ำผู้นำเขตเศรษฐกิจเอเปค (Gala Dinner) นำเสนอสุดยอดอาหารไทยของดีทุกภูมิภาคนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยรายละเอียดเกี่ยวกับเมนูอาหารที่จะนำเสนอต่อผู้นำเขตเศรษฐกิจในงานเลี้ยงอาหารค่ำผู้นำเขตเศรษฐกิจเอเปค(Gala Dinner) วันที่ 17 พฤศจิกายน 2565 ณ หอประชุมกองทัพเรือ ที่เมนูอาหารทุกจานเป็นไปตามแนวคิดหลักของการประชุม Open. Connect. Balance. ดังนี้Open. เปิดประสบการณ์สู่อาหารไทยอาหารทุกจานเป็นอาหารเมนูฟิวชั่นที่ออกแบบอย่างพิถีพิถันผ่านความหลากหลายของ สี กลิ่น และสัมผัส ซึ่งมั่นใจว่า อาหารที่นําเสนออย่างประณีตเหล่านี้จะสร้างความพึงพอใจให้กับผู้นําเอเปคคู่สมรส และผู้เข้าร่วมConnect. เชื่อมต่อท้องถิ่นไทยกับทั่วโลก การทําอาหารนี้สร้างขึ้นโดยการจัดหาสิ่งที่ดีที่สุด ส่วนผสมที่มีคุณภาพ จากภาคเหนือ ภาคกลาง ภาคตะวันออกฉียงเหนือ และไปจนถึงภาคใต้ ประเทศไทยเป็นหนึ่งในดินแดนที่มีอาหารมีชื่อเสียงที่สุดในโลก ความอุดมสมบูรณ์และเอกลักษณ์ของผลิตผลและวัตถุดิบไทย ไทยซึ่งเป็นหนึ่งในผู้นําทางเศรษฐกิจการส่งออกอาหาร และเป็นที่รู้จักในนามครัวของโลกBalance. สร้างสมดุลระหว่างโลกและผู้คน ผ่านการนำวัตถุดิบมาจาก โครงการหลวง วิสาหกิจชุมชน และฟาร์มในท้องถิ่นส่งเสริมให้ผู้คนและชุมชนสามารถพึ่งพาตนเองได้ เป็นการยกระดับความเป็นอยู่ของคนไทยและครอบครัว พร้อมกับการรักษาสิ่งแวดล้อมเพื่อเป้าหมายการพัฒนาที่ยั่งยืนโดยโฆษกประจำสำนักนายกรัฐมนตรีได้กล่าวถึงเมนู ดังนี้“รัฐบาลใส่ใจรายละเอียดต้องการให้การจัดการประชุมครั้งนี้ส่งผลดีถึงประชาชนทุกคน ใช้ทุกโอกาสนำเสนอของดีที่มีชื่อเสียงจากทุกภูมิภาค เพื่อต่อยอดถึงความร่วมมือทางเศรษฐกิจอย่างแน่นแฟ้นภายหลังสำเร็จการประชุม ซึ่งนายกรัฐมนตรีได้ให้คำแนะนำในทุกรายละเอียดของการจัดงาน และต้องการให้คนไทยทุกคนมีส่วนร่วมในการเป็นเจ้าภาพการประชุมครั้งนี้พร้อมกับรัฐบาล”
สยบดราม่า ปลากุเลาตากใบ ป้าอ้วน ยันซื้อจริงผ่านออนไลน์ เสิร์ฟเลี้ยงผู้นำเอเปค 2022|เคลียร์ดราม่า ปลากุเลา ที่เสิร์ฟในงานเลี้ยงผู้นำเอเปค 2022 ไม่ได้มาจากตากใบ เจ้าของร้านยืนยัน สั่งซื้อจริงผ่านทางออนไลน์ วานนี้ (14 พ.ย.) นางสาวรัชดา ธนาดิเรก รองโฆษกประจำสำนักนายกรัฐมนตรีเปิดเผยว่า ตามที่เป็นประเด็นดราม่าในโซเชียลมีเดียว่า “เมนูปลากุเลาตากใบ” ที่เสิร์ฟในงานเลี้ยงผู้นำเอเปค 2022 เป็นปลากุเลาปลอม ไม่ใช่จากพื้นที่ อ.ตากใบ จ.นราธิวาส ซึ่งเรื่องนี้เป็นความเข้าใจผิดข้อเท็จจริงคือ อาหารที่เสิร์ฟในงานกาล่าดินเนอร์สำหรับผู้นำประเทศจะเป็นแบบฟิวชั่น โดยเชฟชุมพล ได้ออกแบบอย่างพิถีพิถันผ่านความหลากหลายของ สี กลิ่น และสัมผัส การคัดสรรวัตถุดิบที่ใช้ประกอบอาหารทุกจานมาจากแหล่งผลิตที่มีชื่อเสียง และคุณภาพเป็นเลิศ หากจะเป็นสินค้าจากชุมชน ก็ต้องเป็นสินค้าที่ได้รับมาตรฐานด้านคุณภาพ ผลิตภัณฑ์ชุมชน (มผช.) 5 ดาวส่วนกรณีปลากุเลาตากใบ จะใช้เป็นส่วนประกอบในเซ็ตอาหารจานหลัก เพื่อเพิ่มความโดดเด่นในเรื่องของกลิ่นในซอสราดมัสมั่นเนื้อน่องโคขุนจากสหกรณ์โพนยางคำ จ.สกลนคร และข้าวกล้อง 9 ชนิด อบตะไคร้หอมสำหรับการจัดซื้อว่ามาจากไหนนั้น ผู้จัดงานได้ซื้อจากร้าน “ปลากุเลาเค็มตากใบป้าอ้วน” ซึ่งเป็นสินค้า OTOP 5 ดาว ซึ่งผู้ประกอบการกลุ่มอื่นไม่ได้ทราบในข้อมูลตรงนี้ จึงเกิดความเข้าใจผิดนางสาวรัชดา กล่าวว่า ข่าวปลากุเลาตากใบขึ้นโต๊ะงานเลี้ยงผู้นำเอเปค มีผู้คนให้ความสนใจอย่างมาก เชื่อมั่นว่า ปลากุเลาตากใบ ซึ่งผ่านกรรมวิธีการทำที่พิถีพิถัน มีรสชาติเป็นเอกลักษณ์ เมื่อทอดแล้วมีกลิ่นหอม เนื้อฟู สัมผัสกลมกล่อม ละลายในลิ้น และรสชาติเป็นเอกลักษณ์ จะสามารถสร้างชื่อเสียงอย่างกว้างขวาง เพิ่มรายได้แก่ผู้ประกอบการในพื้นที่อย่างแน่นอนด้าน เฟซบุ๊ก ปลากุเลาเค็มป้าอ้วนตากใบ ได้โพสต์ภาพและข้อความ ระบุว่า "จากกรณีดราม่า ในโลกออนไลน์ เรื่องปลากุเลาปลอม !!ร้านปลากุเลาเค็ม ป้าอ้วนตากใบ ซึ่งเป็นร้านจำหน่ายปลากุเลาเค็ม ที่เป็นเพียง 1 ราย ในอำเภอตากใบ ที่ได้มาตรฐานตามข้อกำหนด ด้านคุณภาพที่เหมาะสมกับผลิตภัณฑ์ชุมชนที่น่าเชื่อถือ หรือ (มผช.) ในระดับ 5 ดาวซึ่งก่อนหน้านี้ มีเจ้าหน้าที่ได้มาซื้อปลากุเลาเค็มไปจำนวน1 ตัว เพื่อนำไปชิม กระทั่งมีการสั่งซื้อผ่านออนไลน์ เนื่องจากมีการซื้อวันละหลายหมื่นบาท ในช่วง 2-3 วันที่ผ่านมา หลังจากมีกระแสข่าวเอเปก ทำให้ร้านไม่ได้ทันได้ตรวจสอบซึ่งยืนยันว่าหน่วยงานภาครัฐ โดยตัวแทนได้สั่งผ่านระบบออนไลน์ไป จึงเกิดข้อผิดพลาดกันในกลุ่มผู้ค้าปลากุเลาเค็ม ตากใบ"
อ้าว! "ประวิตร" ไม่รู้คนไทยจะได้ดูบอลโลก 2022 หรือไม่ บอกก็เขาไม่ลดราคาให้|พล.อ.ประวิตร ไม่รู้คนไทยจะได้ดูบอลโลก 2022 หรือไม่ ชี้เหตุไม่ลดราคาให้พล.อ.ประวิตร วงษ์สุวรรณ รองนายกรัฐมนตรี กล่าวถึงความชัดเจนในการจัดซื้อลิขสิทธิ์ฟุตบอลโลก 2022 ให้คนไทยดู ว่า ตอนนี้ยังไม่มีความชัดเจนต้องให้การกีฬาแห่งประเทศไทยหรือ กกท. เป็นผู้ติดต่อ เพราะเขาไม่ลดราคาให้เมื่อถามย้ำว่าขาดเงินอีกเยอะหรือไม่นั้น พล.อ.ประวิตร กล่าวว่า ก็เขาไม่ลดราคาให้ ส่วนยืนยันได้หรือไม่คนไทยจะได้ดูบอลโลกหรือไม่ พล.อ.ประวิตร ระบุว่า ไม่รู้
เอาแล้วไง! นักข่าวถาม "บิ๊กป้อม" คนไทยจะได้ดูบอลโลกไหม ได้คำตอบว่า "ไม่รู้"|เมื่อช่วงเช้าที่ผ่านมา พล.อ.ประวิตร วงษ์สุวรรณ รองนายกรัฐมนตรี ให้สัมภาษณ์ต่อสื่อมวลชน กรณีการประชุมคณะรัฐมนตรี มีการพูดคุยเรื่องการถ่ายทอดสด ฟุตบอลโลก 2022 ที่ประเทศกาตาร์ โดยเมื่อถูกถามว่าคนไทยจะได้ดูบอลโลกหรือไม่ บิ๊กป้อมตอบว่า ไม่รู้เมื่อถามว่า สรุปได้ความชัดเจนแล้วหรือยัง พล.อ.ประวิตร กล่าวว่า "ยัง ต้องให้การกีฬาแห่งประเทศไทย (กกท.) ไปคุย" เมื่อถามว่า ยังขาดเงินที่จะไปซื้อลิขสิทธิ์ถ่ายทอดสดฟุตบอลโลก 2022 อีกเยอะหรือไม่ และคนไทยจะได้ดูหรือไม่ พล.อ.ประวิตร กล่าวย้ำว่า ไม่รู้
APEC 2022 ใครมาบ้าง อัปเดตรายชื่อผู้นำชาติสมาชิก-แขกพิเศษเยือนไทย|การประชุมสุดยอดความร่วมมือทางเศรษฐกิจเอเชียแปซิฟิก (เอเปค) 2022 ระหว่างวันศุกร์และเสาร์นี้ (18-19 พ.ย.) ที่ศูนย์การประชุมแห่งชาติสิริกิติ์ ในกรุงเทพมหานคร เกิดขึ้นท่ามกลางความขัดแย้งต่างๆ ที่ประเทศและเขตเศรษฐกิจสมาชิกบางแห่งเข้าไปมีส่วนร่วม ไม่ว่าจะเป็น สงครามระหว่างรัสเซียและยูเครน เรื่อยไปถึงความขัดแย้งข้ามช่องแคบไต้หวันเหตุดังกล่าวส่งผลให้การประชุมสุดยอดเอเปคครั้งนี้มีความแตกต่าง และเกิดการจับตาอย่างใกล้ชิดว่าผู้นำของเขตเศรษฐกิจบางแห่งจะมาร่วมหรือไม่Sanook.com จึงอัปเดตรายชื่อว่ามีผู้นำรัฐบาลหรือเขตเศรษฐกิจใดบ้างที่มาร่วม และใครที่ไม่มาร่วม นายยุน ซอก-ยอลประธานาธิบดี ไม่มา ตัวแทนนายฮัน ดอก-ซูนายกรัฐมนตรีนายจัสติน ทรูโดนายกรัฐมนตรี มา นายสี จิ้นผิงประธานาธิบดี มา นางสาวไช่ อิงเหวินประธานาธิบดี ไม่มา ตัวแทนนายมอร์ริส จางผู้ก่อตั้ง ประธานกรรมการ และประธานคณะเจ้าหน้าที่บริหารบริษัท ไต้หวัน เซมิคอนดักเตอร์ แมนูแฟกเจอริง จำกัด (มหาชน)นายกาบริเอล โบริช ฟนต์ประธานาธิบดี มา นายฟุมิโอะ คิชิดะนายกรัฐมนตรี มา นางจาซินดา อาร์เดิร์นนายกรัฐมนตรี มา สมเด็จพระราชาธิบดีฮัสซานัล โบลเกียห์พระมหากษัตริย์และนายกรัฐมนตรี มา นายเจมส์ มาราเปนายกรัฐมนตรี มา นายเปโดร กัสตีโยประธานาธิบดี ไม่มา ตัวแทนนางดินา เอร์ลิเซีย โบลัวร์เต เซการ์รารองประธานาธิบดีนายแฟร์ดินันด์ มาร์กอส จูเนียร์ประธานาธิบดี มา นายอิสมาอิล ซาบรี ยาคอบนายกรัฐมนตรี ไม่มา ตัวแทนนายโมฮาหมัด ซูกี อาลีเลขานุการคณะรัฐมนตรีนายอันเดรส มานูเอล โลเปซ โอบราดอร์ประธานาธิบดี ไม่มา ตัวแทนนายแบร์นาโด กอร์โดบา เตโยเอกอัครราชทูตประจำประเทศไทยนายวลาดิมีร์ ปูตินประธานาธิบดี ไม่มา ตัวแทนนายอันเดร เบเลาซัฟรองนายกรัฐมนตรีคนที่ 1นายเหงวียน ซวน ฟุกประธานาธิบดี มา นายโจ ไบเดนประธานาธิบดี ไม่มา ตัวแทนนางคามาลา แฮร์ริสรองประธานาธิบดีนายลี เซียน ลุงนายกรัฐมนตรี มา นายแอนโธนี แอลเบนีสนายกรัฐมนตรี มา นายโจโก วิโดโดประธานาธิบดี มา นายจอห์น ลีประธานคณะผู้บริหาร มา  นายฮุน เซ็นนายกรัฐมนตรี ไม่มา ตัวแทนไม่ทราบสมเด็จเจ้าฟ้าชายโมฮัมเหม็ด บิน ซัลมาน อัล ซาอุด มกุฎราชกุมารนายกรัฐมนตรี มา นายเอมมานูเอล มาครงประธานาธิบดี มา 
รมช.ต่างประเทศออสเตรเลีย ยืนยันร่วมเอเปค-เซ็นเอ็มโอยูพาณิชย์ไทย|นายทิม วัตส์ รัฐมนตรีช่วยว่าการกระทรวงการต่างประเทศออสเตรเลีย เตรียมเดินทางเยือนประเทศไทย ระหว่างการประชุมความร่วมมือทางเศรษฐกิจเอเชียแปซิฟิก (เอเปค) ระดับรัฐมนตรี ที่จัดขึ้นที่กรุงเทพมหานครการเยือนดังกล่าว นายวัตส์ จะลงนามบันทึกความเข้าใจ (เอ็มโอยู) ว่าด้วยยุทธศาสตร์ความร่วมมือทางเศรษฐกิจ (SECA) กับนายสรรเสริญ สมะลาภา ผู้ช่วยรัฐมนตรีประจำกระทรวงพาณิชย์ เพื่อเพิ่มความร่วมมือด้านเศรษฐกิจและการค้าระหว่าง 2 ประเทศด้วยสัปดาห์เดียวกันนี้ นายวัตส์ ยังมีกำหนดเยือนประเทศอินเดียด้วย"สัปดาห์นี้ผมจะเดินทางเยือนประเทศอินเดียและประเทศไทยเพื่อกระชับความสัมพันธ์ระดับทวิภาคีและความร่วมมือด้านเศรษฐกิจในระดับภูมิภาคให้แน่นแฟ้นมากยิ่งขึ้น" นายวัตส์ ระบุ"การลงนามในบันทึกความเข้าใจดังกล่าวจะเพิ่มความเกี่ยวโยงทางเศรษฐกิจและการค้าระหว่างออสเตรเลียและไทย"
กำหนดการ APEC 2022 บรรดาผู้นำและแขกพิเศษคุยอะไรกันบ้าง|ความร่วมมือทางเศรษฐกิจเอเชียแปซิฟิก (เอเปค) 2022 ที่จัดขึ้นที่กรุงเทพมหานคร จัดขึ้นภายใต้แนวคิด "Open. Connect. Balance." (เปิดกว้างสร้างสัมพันธ์ เชื่อมโยงกัน สู่สมดุล) ดังนั้นสิ่งที่บรรดาผู้นำของเขตเศรษฐกิจสมาชิกเอเปคหารือกัน จึงมีการคาดการณ์ไว้ว่าจะไม่หนีไปจากหัวข้อดังกล่าวด้วยSanook.com จึงชวนมาส่องกำหนดการของบรรดาผู้นำเอเปคว่าจะพูดคุยกันเรื่องอะไร เมื่อไหร่ และพบปะใครบ้างน่าสังเกตว่าการประชุมสุดยอดเอเปคครั้งนี้เกิดขึ้นหลังยุคการแพร่ระบาดของโรคโควิด-19 ที่ความต้องการสินค้าต่างๆ ทั่วโลกเพิ่มกระฉูดขึ้น จนขาดแคลน ทำให้เงินเฟ้อสูงขึ้น ปัญหานี้ยังถูกซ้ำเติมจากความขัดแย้งด้านภูมิรัฐศาสตร์ของหลายประเทศ โดยเฉพาะ สงครามรัสเซียและยูเครน ที่ส่งผลให้ราคาอาหารและพลังงานดีดตัวหลายฝ่ายจึงคาดหวังว่าเวทีนี้ ที่เน้นเรื่องเศรษฐกิจเป็นหลัก จะมีการพูดคุยเรื่องความพยายามในการฟื้นเศรษฐกิจของเขตเศรษฐกิจกลุ่มเอเปค และการพัฒนาไปสู่ความยั่งยืนและเป็นมิตรต่อสิ่งแวดล้อมอย่างไรก็ตาม การที่ผู้นำประเทศใหญ่หลายประเทศ โดยเฉพาะ รัสเซีย และสหรัฐ ไม่ได้เดินทางมาด้วยตัวเองนั้น ทำให้เอเปคไม่ได้เป็นเวทีในการพูดคุยเพื่อหาทางออกต่อปัญหาความขัดแย้งต่างจากการประชุมกลุ่ม 20 ประเทศอุตสาหกรรมชั้นนำ (จี20) ที่จัดขึ้นก่อนหน้าเพียงไม่กี่วันที่ จ.บาหลี ประเทศอินโดนีเซีย การประชุมสุดยอดดังกล่าว นอกจากนายโจ ไบเดน ประธานาธิบดีสหรัฐ จะมาร่วมแล้ว นายไบเดน ยังหารือทวิภาคีกับนายสี จิ้นผิง ประธานาธิบดีจีน เป็นเวลาถึง 3 ชั่วโมงด้วยสำนักประธานาธิบดีสหรัฐ ระบุว่า ผู้นำทั้ง 2 รายนี้ พูดคุยอย่างตรงไปตรงมาถึงความสำคัญและความตั้งใจที่จะจัดการปัญหาต่างๆ ซึ่งมีเรื่องไต้หวัน, สงครามรัสเซียยูเครน, ภัยคุกคามจากอาวุธนิวเคลียร์ และเกาหลีเหนือ"นายไบเดนและนายสีต่างย้ำถึงความตกลงว่าสงครามนิวเคลียร์ไม่ควรเกิดขึ้นและไม่ควรใช้มาเอาชนะกัน ทั้งยังเน้นจุดยืนนี้ต่อการใช้หหรือขู่ว่าจะใช้อาวุธนิวเคลียร์ในยูเครน"
เอกชนชง 3 เรื่องด่วนถกผู้นำ APEC จี้ฟื้นเอสเอ็มอี-ดันเขตการค้าเสรี|นายเกรียงไกร เธียรนุกุล ประธานสภาอุตสาหกรรมแห่งประเทศไทย (สอท.) ในฐานะประธานสภาที่ปรึกษาทางธุรกิจAPEC เปิดเผยว่า การประชุมของภาคเอกชนวันนี้จะนำข้อมูลที่สรุปให้ผู้นำ APEC พิจารณาในการประชุม เพื่อเป็นเสียงสะท้อนของภาคเอกชนว่ามีสิ่งที่สำคัญอย่างไรในการวางมาตรการเร่งด่วนใน 21 เขตเศรษฐกิจ รวมทั้งการฟื้นฟูเศรษฐกิจจากปัญหาโควิดที่ผ่านมากว่า 3 ปี ที่ผลกระทบส่วนใหญ่มีผลต่อ เอสเอ็มอี ว่าจะช่วยได้อย่างไรการประชุมจะต้องมุ่งเน้นการรวมตัวกันด้านเศรษฐกิจ และลดอุปสรรค์หลังการเปิดประเทศ พร้อมทั้งผลักดันความตกลงการค้าเสรี (FTA) ใน 21 เขตเศรษฐกิจ เพื่อสร้างความเข้มแข็ง ฟื้นตัวอย่างรวดเร็วและยั่งยืน นอกจากนี้จะต้องผลักดันด้านดิจิทัลที่มีความสำคัญ ต่อการขับเคลื่อนเศรษฐกิจ โดยต้องวางแผนพัฒนาระบบโครงสร้างพื้นฐานด้านดิจิทัลให้มีความเท่าเทียมกันในทุกๆประเทศ ซึ่งในเรื่องนี้ประเทศไทยมีความพร้อมเป็นอันดับต้นๆ รวมทั้งการผลักดันดิจิทัลไฟแนนช์ เพื่อให้กลุ่มผู้ประกอบการโดยเฉพาะ เอสเอ็มอี เข้าถึงแหล่งเงินทุนได้มากขึ้น อย่างไรก็ตาม ปีนี้ถือเป็นปีที่ท้าทายจากปัญหาการเร่งตัวของอัตราเงินเฟ้อที่หลายๆ ประเทศกำลังแก้ไขปัญหา ที่ทำให้ราคาพลังงานที่เพิ่มสูงขึ้น รวมทั้งการเปลี่ยนแปลงของสภาพอากาศที่มีภัยธรรมชาติมากขึ้นและมีผลกระทบต่ออาหารโดย 3 เรื่องถือเป็นเรื่องเร่งด่วนที่ผู้นำ APEC ต้องพิจารณาและเตรียมความพร้อมในการวางมาตรการรับมือ
APEC 2022 ประธานาธิบดีเวียดนาม-ภริยาถึงไทยแล้ว ประยุทธ์โผล่รับดอนเมือง|นายเหงวียน ซวน ฟุก ประธานาธิบดีเวียดนาม พร้อมด้วยภริยา นางเจิ่น ถิ เหงวียต ทู เดินทางถึงท่าอากาศยานทหาร 2 กองบิน 6 (บน.6) ดอนเมือง กรุงเทพมหานครเมื่อวันพุธ (16 พ.ย.) ด้วยเครื่องบินสายการบินเวียดนาม แอร์ไลน์สประธานาธิบดีเวียดนามมีกำหนดร่วมการประชุมสุดยอดความร่วมมือทางเศรษฐกิจเอเชียแปซิฟิก (เอเปค) 2022 ในวันศุกร์และเสาร์นี้ (18-19 พ.ย.)การเดินทางมาถึงครั้งนี้ มีนายกรัฐมนตรีของไทย พลเอก ประยุทธ์ จันทร์โอชา พร้อมด้วยภริยา นางนราพร จันทร์โอชา และนายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ มารอต้อนรับหลังจากลงจากเครื่องบินแล้ว มีการมอบหนังสือเล่มหนึ่ง จากนั้นผู้นำทั้ง 2 ประเทศและคู่สมรส ถ่ายรูปร่วมกันเป็นที่ระลึกเวียดนามเป็นประเทศหนึ่งจากทั้งหมด 21 เขตเศรษฐกิจสมาชิกของเอเปค
ทีมโฆษกรัฐบาลเผย ผอ. เอเปค ชมไทยระดับเวิลด์คลาส จัดงานเริ่ด|นางสาวทิพานัน ศิริชนะ รองโฆษกประจำสำนักนายกรัฐมนตรี กล่าวเมื่อวันพฤหัสบดี (17 พ.ย.) ว่านางรีเบกกา สตามาเรีย ผู้อำนวยการสำนักเลขาธิการเอเปค กล่าวในการประชุมเจ้าหน้าที่อาวุโสเอเปค ว่าโลจิสติกส์และสถานที่ต่างๆ ของไทยอยู่ในระดับเวิลด์คลาส (ระดับดลก) และจัดเตรียมงานได้อย่างยอดเยี่ยมรองโฆษกประจำสำนักนายกรัฐมนตรี เผยคำพูดของนางสตามาเรียที่ชื่นชมไทยอีกว่า เอาใจใส่ผู้ร่่วมประชุม ให้มีความปลอดภัยระหว่างเดินทางและจากการแพร่ระบาดของโรคโควิด-19ภาครัฐมีการใช้มาตรการดูแลความปลอดภัยของบรรดาผู้ร่วมประชุมเอเปค 2022 หลายมาตรการ หนึ่งในนั้นคือการปิดถนนรัชดาภิเษก ตั้งแต่แยกอโศกมนตรีถึงแยกคลองเตย ซึ่งเป็นถนนช่วงที่ตัดผ่านหน้าศูนย์ประชุมแห่งชาติสิริกิติ์ ซึ่งเป็นสถานที่ใช้ประชุม และปิดสถานีรถไฟฟ้าใต้ดินศูนย์สิริกิติ์อีกด้วยนางสาวทิพานันท์ กล่าวแสดงความเชื่อมั่นว่า เสียงชื่นชมของนางสตามาเรียนั้นจะมีส่วนสำคัญในการดึงดูดการจัดอีเวนต์ใหญ่ จากทั่วโลกให้เข้ามาจัดในประเทศไทยได้ ซึ่งจะช่วยกระตุ้นเศรษฐกิจของประเทศ
ม็อบอโศกขอลุย APEC ศูนย์สิริกิติ์ หวังแจ้งผู้นำโลกปมรัฐเมินสิทธิประชาชน|กลุ่มผู้ชุมนุมต่อต้านรัฐบาล ที่แยกอโศกมนตรี จุดตัดถนนสุขุมวิทและถนนรัชดาภิเษก ในกรุงเทพมหานคร ประกาศเมื่อก่อน 13.00 น. วันพฤหัสบดี (17 พ.ย.) ว่าต้องการเดินเท้าไปยื่นหนังสือแก่ตัวแทนการประชุมความร่วมมือทางเศรษฐกิจเอเชียแปซิฟิก (เอเปค) 2022 ที่ศูนย์การประชุมแห่งชาติสิริกิติ์ความพยายามดังกล่าวของกลุ่มผู้ชุมนุมไม่ได้การตอบรับจากตำรวจกลุ่มผู้ชุมนุมอ้างว่าที่ผ่านมามีการประสานงานกับตัวแทนเอเปคว่าจะการยื่นหนังสือ และมีตัวแทนไม่เกิน 5 คนเพื่อเข้าไปยังศูนย์การประชุมแห่งชาติสิริกิติ์ แต่ตำรวจไม่ให้เข้าไประหว่างการชุมนุม แกนนำผู้ชุมนุมคนหนึ่งกล่าวว่า สาเหตุที่มาชุมนุมและยื่นหนังสือแก่ตัวแทนจากเวทีเอเปคเป็นเพราะที่ผ่านมารัฐบาลไทย ภายใต้การนำของ พลเอก ประยุทธ์ จันทร์โอชา ไม่เคยตอบสนองต่อข้อเรียกร้องของกลุ่มผู้ชุมนุมราษฎรทั้ง 3 ข้อ ซึ่งมีการลาออกของ พล.อ.ประยุทธ์ จากตำแหน่งนายกรัฐมนตรี และการร่างรัฐธรรมนูญฉบับประชาชนใหม่ รวมอยู่ด้วยนอกจากข้อเรียกร้องดังกล่าว ผู้มาชุมนุมบางคนยังถือป้ายเรียกร้องในประเด็นอื่นด้วย เช่น การยุติการประชุมเอเปคเพราะมองว่าเป็นการส่งเสริมกลุ่มทุนใหญ่ เรื่อยไปถึงการละเลยปัญหาสิทธิมนุษยชนในประเทศ
อนุทินยืนยัน ไม่เคยชวนสาธิตย้ายพรรคซบภูมิใจไทย|นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย เปิดเผยเมื่อวันพฤหัสบดี (17 พ.ย.) ว่า ตนไม่เคยชวนนายสาธิต ปิตุเตชะ รัฐมนตรีช่วยว่าการกระทรวงสาธารณสุข และรองหัวหน้าพรรคประชาธิปัตย์ ย้ายไปพรรคภูมิใจไทย"ไม่เคยคิดจีบ ไม่กล้าจีบ ท่านเป็นรองหัวหน้าพรรค ท่านมีอนาคตที่ไกลในพรรคประชาธิปัตย์อยู่แล้ว เราจะไปดึงท่านมาทำไม เพราะที่พรรคภูมิใจไทยก็มีบุคลากรที่มีความสามารถเยอะอยู่ คงไม่มีที่ที่เหมาะสมสำหรับท่าน เรื่องนี้ไม่มีมูลเลย ผู้สื่อข่าวมโนหรือเปล่า เห็นทำงานกันด้วยดีก็ทึกทัก"การเปิดเผยดังกล่าวเกิดขึ้นหลังจากนายสาธิตให้สัมภาษณ์และมีผู้สื่อข่าวตั้งข้อสงสัยว่าหัวหน้าพรรคภูมิใจไทยได้เคยชวนให้ย้ายพรรคหรือไม่ 
ม็อบราษฎรหยุดเอเปค ชุลมุน ผู้ชุมนุมถูกจับกุมตัวไป 5 ราย บาดเจ็บ 1 คน จากกระสุนยาง|ม็อบราษฎรหยุดเอเปค เคลื่อนขบวนสู่ศูนย์สิริกิตติ์ รับกังวลกำลังของเจ้าหน้าที่ ด้าน คฝ. ตั้งรับพร้อมโล่และกระบองวันนี้ (18 พ.ย. 65) น.ส.ภัสราวลี ธนกิจวิบูลย์ผล หรือมายด์ ผู้จัดกิจกรรมราษฎรหยุด APEC 2022 เปิดเผยว่า จะเริ่มเดินขบวนไม่เกิน 08.30 น. ในการเดินขบวนไม่อยากให้เป็นเพียงการเรียกร้องอย่างเดียว โดยจะมีช่วงพักเจรจากับเจ้าหน้าที่และจะมีการเจรจาสลับกับการแอ็คชั่นของเพื่อนๆ ฉะนั้นจะมีการขอนัดสื่อมวลชนจับตาดูประเด็นของชาวบ้านแต่ละภาคเป็นจุดๆ เพราะตนไม่อยากให้การชุมนุมในครั้งนี้เป็นเพียงการเรียกร้อง อยากให้เป็นการนำเสนอเรื่องทรัพยากรให้ประเด็นเหล่านี้ถูกส่งต่อในสื่อสาธารณะในส่วนของเส้นทางจะมีทีมเส้นทางดูแลทางให้ เนื่องจากเมื่อคืนมีกำลังเจ้าหน้าที่บริเวณรอบลานคนเมืองหลายจุด จึงมีการเปลี่ยนเส้นทางเพื่อให้เหมาะสมต่อการเดินของชาวบ้าน และอีกส่วนคือการชุมนุมที่แยกอโศกค่อนข้างเข้มข้นมากในการจัดการการชุมนุม เราจึงจำเป็นต้องปิดเส้นทางเป็นความลับไว้ก่อน อยากให้รอดูว่าเราจะนำทางไปทางไหนตอนนี้สิ่งที่เรากังวลคือกำลังของเจ้าหน้าที่ ซึ่งเจ้าหน้าที่ควบคุมฝูงชนมาตั้งแนวพร้อมโล่และกระบอง เรายังยืนยันว่าการเคลื่อนขบวนของเรายังดำเนินไปอยู่ดี โดยเราจะมีการเจรจาในการเปิดทางแน่นอน เพื่อลดการปะทะให้ได้มากที่สุด เราคงมีทีมเจรจาที่อาจเพิ่มแรงกดดันมากขึ้นอยู่ที่ว่าทีมจะใช้ยุทธวิธีไหนในการเปิดทางเวลา 10.30 น. ผู้สื่อข่าวรายงานว่า กลุ่มผู้ชุมนุม ได้ถูกจับกุมตัวไป 5 ราย และได้รับบาดเจ็บ 1 คน จากการถูกยิงด้วยกระสุนยางแกนนำประกาศผ่านสื่อ ขอให้ สื่อมวลชนสื่อสาร และประสาน ไปถึงให้ผู้นำเขตเศรษฐกิจที่มาประชุมเอเปค ขอให้มาสังเกตการณ์ และส่งตัวแทน มารับข้อเสนอของ มวลชน ที่บริเวณการชุมนุม และฝากบอกว่า ประชาชนถูกรังแกล่าสุดได้รับรายงานว่าอีกสักครู่จะมีตัวแทนทูตจาก 5 ประเทศ เดินทางมารับหนังสือจากกลุ่มมวลชน โดยตำรวจขอให้ยุติการชุมนุมและกลับไป ทางกลุ่มผู้ชุมนุมยืนยันจะยังคงอยู่ต่อไป มาวันนี้ไม่ได้จะสร้างความวุ่นแต่อย่างใด มาเพื่อจะยื่นหนังสือเท่านั้น พร้อมขอตำรวจเปิดทางให้ด้วย
เขินกลาง APEC! สี จิ้นผิง เมินใส่ประยุทธ์ หลังยื่นมือให้เชกแฮนด์|เกิดวินาทีสุดเขินขึ้นกับ พลเอก ประยุทธ์ จันทร์โอชา นายกรัฐมนตรีของไทยกลางการประชุมความร่วมมือทางเศรษฐกิจเอเชียแปซิฟิก (เอเปค) 2022จากการที่ พล.อ.ประยุทธ์ ยื่นมือให้นายสี จิ้นผิง ประธานาธิบดีจีน เชกแฮนด์ แต่นายสีกลับไม่สนใจและเดินจากไป จน พล.อ.ประยุทธ์ ต้องหันตัวไปด้านข้างและใช้มือข้างดังกล่าวจับจมูกแก้เขินคลิปดังกล่าวมีหลายคนตั้งข้อสังเกตว่าเป็นไปได้หรือไม่ว่า นายสีมองไม่เห็นมือที่ พล.อ.ประยุทธ์ ยื่นมาให้จับ แต่ในคลิปจะพบว่านายสีหันไปมองมือของ พล.อ.ประยุทธ์ แล้วการไม่จับมือ พล.อ.ประยุทธ์ ยังมองได้ว่าเป็นการหลีกเลี่ยงการแพร่ระบาดของโรคโควิด-19 แต่อาจขัดแย้งกับภาพที่นายสี จิ้นผิง จับมือกับนายโจโก วิโดโด ประธานาธิบดีอินโดนีเซีย เมื่อไม่กี่วันก่อนหน้าที่การประชุมสุดยอดกลุ่ม 20 ประเทศ (จี20) และแม้แต่นายจัสติน ทรูโด ที่นายสีเดินไปต่อว่าเกี่ยวกับการเผยเรื่องราวที่หารือกันให้สื่อมวลชนทราบ นายสีก็ยังจับมือด้วยหลังต่อว่าเสร็จนอกจากวินาทีสุดเขินดังกล่าว ก็มีผู้สังเกตเห็นว่ายังเกิดอีกความเขินหนึ่งในคลิปนั้น เพราะนางเผิง ลี่หยวน ภริยาผู้นำจีน ก็ยกมือไหว้ พล.อ.ประยุทธ์ และนางนราพร จันทร์โอชา แต่เหมือนว่าทั้งนายกรัฐมนตรีไทยและภริยาจะไม่เห็นในตอนแรก แต่อีกเสี้ยววินาทีต่อมานางนราพรก็ยกมือไหว้ตอบ แต่ไม่ทราบว่านางเผิงทันเห็นหรือไม่วินาทีดังกล่าว มีผู้สื่อข่าวของสำนักข่าวเยอรมนี ฮันเดลบลัตต์ ที่ใช้ชื่อว่า มาเทียส เพียร์ ถ่ายไว้ได้ มาเผยแพร่ก็มีคนเข้ามาดูคลิปนี้แล้วกว่า 900,000 ครั้ง เมื่อช่วงสายวันศุกร์ (18 พ.ย.)
คฝ.ยิงกระสุนยาง ผู้ชุมนุมเบ้าตาแตก อ้างทำตามกฎหมาย หลังตำรวจถูกตีด้วยไม้หน้าสาม|โฆษก กอ. ร่วมฯ เผย ตำรวจจำเป็นต้องบังคับใช้กฎหมายกับกลุ่มผู้ชุมนุม ราษฎรหยุด APEC 2022 ที่ฝ่าฝืนละเมิดกฎหมาย ก่อความวุ่นวาย ทำลายทรัพย์สินของทางราชการ ทำร้ายเจ้าหน้าที่วันนี้ (18 พ.ย.65) เวลา 10.30 น. พล.ต.ต.อาชยน ไกรทอง ในฐานะโฆษกกองอำนวยการร่วมรักษาความปลอดภัยและการจราจรการประชุมเอเปค 2565 กล่าวถึงสถานการณ์การชุมนุมเรียกร้องในช่วงการประชุมเอเปคว่า “ เมื่อวันที่ 18 พ.ย.2565 เวลาประมาณ 08.50 น. กลุ่มราษฎรหยุด APEC 2022 ที่ปักหลักชุมนุมลานคนเมือง ยอดผู้ชุมนุมประมาณ 350 คน ได้เคลื่อนขบวนเพื่อเดินทางไปยื่นข้อเรียกร้องต่อการประชุมเอเปค โดยเคลื่อนขบวนฝ่าฝืนข้อกำหนดและเงื่อนไขฯ ซึ่งเจ้าหน้าที่ได้เจรจา แจ้งและประชาสัมพันธ์ผู้ชุมนุมฯ ให้ทราบอย่างต่อเนื่องแล้วแต่กลุ่มผู้ชุมนุมฯ ได้ฝ่าฝืนฯ โดยใช้เคลื่อนขบวนมาถึงบริเวณถนนดินสอเจ้าหน้าที่ตำรวจ ได้ใช้เครื่องเสียงประกาศ เจรจา และแจ้งเตือน กับกลุ่มผู้ชุมนุม ปรากฏว่า กลุ่มผู้ชุมนุมไม่ยินยอม ฝ่าฝืนกฎหมาย และได้ทำร้ายร่างกายเจ้าหน้าที่ ขว้างปาก้อนหิน และสิ่งของ ทำลายรถยนต์กระบะของ ทางราชการเสียหาย มีการใช้กำลังทำร้ายและต่อสู้ขัดขวางเจ้าพนักงานโดยเจ้าพนักงานดูแลการชุมนุมสาธารณะ สถานีตำรวจนครบาลสำราญราษฎร์ ได้มีคำสั่งที่ 115/2565 ลง 17 พ.ย.65 กำหนดเงื่อน คำสั่ง ในการเดินขบวนหรือเคลื่อนย้ายการชุมนุมฯ โดยมีอัตราโทษ จำคุกไม่เกิน 1 ปี หรือปรับไม่เกิน 20,000 บาท หรือทั้งจำทั้งปรับ และได้มีหนังสือแจ้งการปฏิบัติในการชุมนุมสาธารณะให้ ตัวแทนทราบตามประกาศดังกล่าวแล้ว แต่กลุ่มผู้ชุมนุมไม่ยอมปฏิบัติตาม ตำรวจจึงมีความจำเป็นต้องใช้กำลังป้องกันตนเองและทำการจับกุมผู้กระทำความผิด จำนวน 10 ราย ที่ฝ่าฝืนเงื่อนไขฯ และกระทำความผิดตามกฎหมายอาญาอื่นๆ และเจ้าหน้าที่ตำรวจได้รับบาดเจ็บจำนวน 5 นาย ทรัพย์สินเสียหายจำนวนหลายรายการโฆษก กอ.ร่วมฯ กล่าวอีกว่า “การกระทำของกลุ่มผู้ชุมนุมเป็นความผิดตามกฎหมาย โดยฝ่าฝืนเงื่อนไข คำสั่งเจ้าพนักงานฯ มีการพ่นสเปรย์ขีดเขียน ใช้ก้อนหินและไม้ทำร้ายทุบตี ขว้างปาสิ่งของใส่เจ้าหน้าที่ รวมทั้งการทำลายทรัพย์สินของทางราชการและเจ้าหน้าที่ตำรวจ ส่อให้เห็นถึงเจตนาให้เกิดความรุนแรง เกิดความไม่สงบเจ้าหน้าที่ตำรวจที่รักษาความปลอดภัยตามกฎหมาย ตามอำนาจหน้าที่ พยายามหลีกเลี่ยงการใช้กำลัง เน้นการเจรจา พูดคุย ทำความเข้าใจทุกฝ่าย หากมีความจำเป็นที่จะต้องใช้กำลัง ได้ใช้กำลังให้น้อยที่สุด เหมาะสมกับสถานการณ์ ส่วนกรณีปรากฎารใช้กระสุนยางของเจ้าหน้าที่ตำรวจซึ่งเป็นอุปกรณ์ตามประกาศ สนร. นั้น เจ้าหน้าที่ใช้อุปกรณ์เพื่อการป้องกันตนเองจากผู้ที่จะทำร้ายเจ้าหน้าที่และเพื่อจะจับกุมผู้กระทำความผิดซึ่งหน้า ที่ต่อสู้ขัดขวางและทำร้ายร่างกายเจ้าหน้าที่ ทั้งหมดเป็นไปตามหลักกฎหมาย ตามยุทธวิธี เพื่อให้เกิดความสงบเรียบร้อย และเป็นไปตามมาตรการรักษาความปลอดภัย ดูแลความสงบเรียบร้อยทั้งนี้ พล.ต.อ.ดำรงศักดิ์ กิตติประภัสร์ ผบ.ตร. กำชับให้ตำรวจปฏิบัติตามหลักยุทธวิธีและ ยึดหลักกฎหมาย เพื่อให้เกิดความสงบเรียบร้อย และขอให้ตำรวจผู้ปฏิบัติงานทุกนายปฏิบัติหน้าที่ด้วยความปลอดภัย
โฆษกรัฐบาลชี้แจง ปมสีไม่จับมือประยุทธ์ อ้างมาตรการเลี่ยงโควิด|นายอนุชา บูรพชัยศรี โฆษกประจำสำนักนายกรัฐมนตรี ออกมาชี้แจงสื่อมวลชนต่างชาติ ที่สอบถามเรื่อง ภาพนายสี จิ้นผิง ประธานาธิบดีจีน ดูเหมือนปฎิเสธจับมือ พลเอก ประยุทธ์ จันทร์โอชา นายกรัฐมนตรี ว่าทางการจีนได้แจ้งมาก่อนหน้านี้แล้วว่า จะของดไม่ให้มีการสัมผัสจับมือหรือมอบของขวัญทางมือ รวมถึงทางการจีนก็จะขอเข้าประชุมคณะเล็ก หลีกเลี่ยงการประชุมร่วมกันหลายๆ คณะ เนื่องจากทางการจีนเข้มงวดระดับสูงกับมาตรการโควิด 19
ภาพชัด! ผูู้นำจีนจับมือนายกฯ ญี่ปุ่น ที่กรุงเทพฯ หารือร่วมมือเศรษฐกิจ|นายสี จิ้นผิง ประธานาธิบดีจีน จับมือนายฟุมิโอะ คิชิดะ นายกรัฐมนตรีญี่ปุ่น ขณะพบปะกันเมื่อวันพฤหัสบดี (17 พ.ย.) ซึ่งเกิดขึ้นระหว่างที่ผู้นำทั้ง 2 เดินทางมาร่วมประชุมสุดยอดความร่วมมือทางเศรษฐกิจเอเชียแปซิฟิก (เอเปค) 2022 ที่กรุงเทพมหานครกระทรวงการต่างประเทศจีนเผยว่า ผู้นำทั้ง 2 ประเทศหารือกันเกี่ยวกับการกระชับความสัมพันธ์ระหว่างทั้ง 2 ประเทศ และความร่วมมือด้านเศรษฐกิจ"ประธานาธิบดีสีชี้ว่า การที่เศรษฐกิจของทั้ง 2 ประเทศพึ่งพากันอย่างสูง จีนและญี่ปุ่นจำเป็นต้องเพิ่มการพูดคุยและความร่วมมือในด้านต่างๆ อย่่างเช่น เศรษฐกิจดิจิทัล การพัฒนาที่เป็นมิตรต่อสิ่งแวดล้อม ภาคการเงิน การดูแลสุขภาพ และการดูแลผู้สูงวัย และการคงเสถียรภาพของห่วงโซ่อุปทานและอุตสาหกรรมให้ราบรื่น"  กระทรวงการต่างประเทศระบุนอกจากนี้ กระทรวงการต่างประเทศของจีน ระบุโดยอ้างอิงคำพูดของนายสีว่า จีนต้องการให้ทั้ง 2 ฝ่ายปฏิบัติต่อกันอย่างจริงใจ และควรมองกันเป็นหุ้นส่วนไม่ใช่ภัยคุกคาม แม้ว่ามีหลายเรื่องทางการเมืองและประวัติศาสตร์ที่เห็นต่างกันภาพการจับมือนี้เกิดขึ้นท่ามกลางกระแสในโลกออนไลน์ ที่มีการเผยภาพคลิปที่ พลเอก ประยุทธ์ จันทร์โอชา นายกรัฐมนตรีของไทย ยื่นมือคล้ายกับจะจับมือนายสี แต่นายสีกลับเมินและเดินจากไป ซึ่งต่อมาโฆษกประจำสำนักนายกรัฐมนตรี นายอนุชา บูรพชัยศรี อ้างว่า เป็นเพราะทางการจีนเน้นย้ำเรื่องของการหลีกเลี่ยงการแพร่ระบาดของโรคโควิด-19
หลายผู้นำ APEC ประสานเสียงประณามรัสเซียก่อสงคราม ลั่นฉุดเศรษฐกิจโลก|ที่ประชุมผู้นำเขตเศรษฐกิจกลุ่มความร่วมมือทางเศรษฐกิจเอเชียแปซิฟิก (เอเปค) ออกแถลงการณ์ร่วมกันฉบับหนึ่งเมื่อวันศุกร์ (18 พ.ย.) ซึ่งมีย่อหน้าหนึ่งมีใจความว่าผู้นำจากประเทศส่วนใหญ่ในกลุ่มเอเปคประณามสงครามในยูเครน"สมาชิกส่วนใหญ่ประณามอย่างรุนแรงต่อสงครามในยูเครน และย้ำว่าสงครามนี้ก่อความทุกข์ยากต่อมนุษย์อย่างใหญ่หลวง และทวีความเปราะบางที่มีอยู่ในแล้วในเศรษฐกิจโลก ทั้งการขัดขวางการเติบโต เพิ่มอัตราเงินเฟ้อ หยุดชะงักห่วงโซ่อุปทาน ตอกย้ำการขาดความมั่นคงทางพลังงานและอาหาร และเพิ่มความเสี่ยงต่อเสถียรภาพทางการเงิน" ย่อหน้าดังกล่าว ระบุ"ถึงอย่างนั้นก็มีมุมมองอื่นและการประเมินที่ต่างออกไปต่อสถานการณ์นี้และการคว่ำบาตร แม้ยอมรับว่าเอเปคไม่ใช่เวทีที่ใช้แก้ปัญหาความมั่นคง แต่เราก็ตระหนักว่าปัญหาความมั่นคงก็ส่งผลกระทบอย่างใหญ่หลวงต่อเศรษฐกิจโลกได้"นายฟุมิโอะ คิชิดะ นายกรัฐมนตรีญี่ปุ่น ซึ่งเป็นผู้นำคนหนึ่งต้องการให้การรุกรานยูเครนยุติโดยเร็ว กล่าวว่า สงครามที่เกิดขึ้นนี้ยิ่งขัดขวางความพยายามฟื้นฟูเศรษฐกิจของภูมิภาคนี้และของโลกหลังจากที่เสียหายจากการแพร่ระบาดของโรคโควิด-19ผู้นำญี่ปุ่นรายนี้ กล่าวอีกว่า ญี่ปุ่นคัดค้านการนำอาวุธนิวเคลียร์มาใช้หรือขู่ว่าจะนำมาใช้ในสงครามดังกล่าวด้วยนายเอมมานูเอล มาครง ประธานาธิบดีฝรั่งเศส ซึ่งเป็นแขกพิเศษ กล่าวถึงสงครามที่รัสเซียบุกยูเครนว่า เป็นความก้าวร้าวต่อกฎนานาชาติ และเรียกร้องให้ผู้นำเขตเศรษฐกิจเอเปคหันมาเคารพกฎหมายระหว่างประเทศและความหลากหลายเพื่อสันติภาพและเสถียรภาพของโลก
"สามารถ" ซัดม็อบ ขายหน้าชาวโลกช่วงเอเปค  จี้ “พิธา-โรม” เป็นนักการเมืองที่ดี|“สามารถ” ซัด พวกขายชาติ พยายามปะทะรุนแรง หวังให้ขายขี้หน้าคนทั้งโลก จี้ “พิธา-โรม” ควรเป็นการเมืองที่ดีบ้างนายสามารถ เจนชัยจิตรวนิช อดีตผู้ช่วยรัฐมนตรีว่าการกระทรวงยุติธรรม กล่าวว่า การเป็นเจ้าภาพจัดประชุม APEC 2022 ถือเป็นโอกาสที่ดี ที่จะสร้างประโยชน์ให้กับประเทศไทย แต่กลับมีนักการเมืองบางคน ที่ออกมาสนับสนุนการเคลื่อนไหวของกลุ่มราษฎรหยุด APEC 2022 เช่นกรณีของนายพิธา ลิ้มเจริญรัตน์ ส.ส.บัญชีรายชื่อ หัวหน้าพรรคก้าวไกล ที่ระบุว่ามวลชนที่เคลื่อนไหวเพราะต้องการไปถ่ายรูปกับผู้นำ ตนก็อยากจะถามกลับว่า ถ้าคนไทยทั้งประเทศต้องการไปถ่ายบ้างการกระทำเล่นนี้คือคนที่ไม่รักประเทศ เพราะหากว่ารักประเทศจะต้องวางความขัดแย้งทางการเมืองออกไปนายสามารถ กล่าวต่อว่า หลักประชาธิปไตยทุกคนมีสิทธิและเสรีภาพเท่ากัน แต่ต้องไม่มีความขัดแย้งหรือสร้างความวุ่นวาย การที่นายพิธาออกมาพูดเช่นนี้เห็นแก่ตัวเกินไปหรือไม่ เพราะคนไทยทั้งประเทศกำลังเป็นเจ้าภาพที่ดี แต่คนบางกลุ่มพยายามทำให้เกิดการปะทะรุนแรง เพื่อภาพจะได้ออกไปทั่วโลกว่าไทยเกิดความวุ่นวาย ทั้งที่วันนี้เราควรมองไปที่ภาพใหญ่ของประเทศอย่างเช่นเรื่องเศรษฐกิจ แต่กลับยังมีพวกต้องการขายชาติ ไม่รักษาชื่อเสียงของคนไทยทั้งประเทศเลย“เวทีเอเปคคือเวทีใหญ่ มีถึง 21 เขตเศรษฐกิจพิเศษ ที่มีประชากรจำนวน 1 ใน 3 ของโลก ไทยกำลังจะเปิดเวทีค้าขาย การลงทุน นำเม็ดเงินเข้าประเทศ สร้างเศรษฐกิจ ความมั่นคง มั่งคั่ง คนไทยทั้งประเทศพร้อมที่จะให้ความร่วมมือในการเป็นเจ้าภาพ เพื่อให้การประชุมลุล่วง และผลประโยชน์ตกอยู่ที่ประเทศชาติและประชาชน แต่มีคนแค่เศษเสี้ยวเดียวที่มาสร้างความวุ่นวาย โดยมีนักการเมืองอยู่เบื้องหลัง ยุยง ปลุกปั่นให้เกิดความรุนแรง”นายสามารถ กล่าว นายสามารถ กล่าวทิ้งท้ายว่า นักการเมืองที่ดีต้องเป็นตัวแทนของพี่น้องประชาชร วันนี้การที่นายพิธาและนายรังสิมันต์ โรม ควรจะออกมาห้าม ตำหนิ น้องนักศึกษาที่ไม่ได้ทำตัวเป็นคนไทยที่ดี ประเทศไทยให้เสรีภาพในการแสดงออกมากมาย สื่อโซเชียลมากมายพูดที่ไหนก็ได้ ใครๆ ก็ได้ยิน แต่การออกไปปะทะตำรวจ ทำลายทรัพย์สินราชการเป็นเรื่องไม่ถูกต้อง
"สุชาติ" ชี้รัฐบาลไร้สติ ใช้ตำรวจทำร้ายปชช.ต่อหน้าผู้นำเอเปค|“สุชาติ” ชี้ การประชุม APEC ครั้งนี้ รัฐบาลไทยไร้สติเอาตำรวจจำนวนมากเข้าทำร้ายประชาชน ต่อหน้าต่อตาผู้นำโลก และนักข่าวต่างประเทศนายสุชาติ ธาดาธำรงเวช อดีตรัฐมนตรีว่าการกระทรวงการคลัง กล่าวว่า รัฐบาลขลาดเขลาไร้สติปัญญา ทำผิดอย่างมาก ในการนำกองทัพตำรวจเข้าทำร้ายนักศึกษา ประชาชน ที่แสดงออกอย่างสงบ ที่ไม่เห็นด้วยกับหัวข้อการประชุม APEC และไม่เห็นด้วยกับการให้นายกรัฐมนตรีไทย ที่ทำรัฐประหารมาเป็นเจ้าภาพในการประชุมครั้งนี้ ซึ่งประเทศในกลุ่ม APEC เกือบทั้งหมด เป็นประเทศประชาธิปไตย ผู้นำได้รับเลือกตั้งมาจากประชาชน มีรัฐธรรมนูญที่ปกป้องสิทธิและเสรีภาพ ประชาชนสามารถชุมนุมแสดงความไม่เห็นด้วย ต่อนโยบายและการกระทำของรัฐบาล ผู้นำโลกรู้และเข้าใจถึงสิทธิเสรีภาพของประชาชนเป็นอย่างดีซึ่งการที่รัฐบาลไทย ใช้กำลังตำรวจจำนวนมาก เข้าทำร้ายนักศึกษา ประชาชนที่ชุมนุมโดยปราศจากอาวุธนั้น ผิดรัฐธรรมนูญไทย นับได้ว่าเป็นความผิดของรัฐบาล โดยการบุกเข้าโจมตีทำร้าย การใช้กระสุนยางยิงประชาชน นับว่าเป็นการกระทำที่เกินกว่าเหตุ ทำให้ประชาชนบาดเจ็บมากมาย แม้นักข่าวต่างประเทศก็ได้รับบาดเจ็บด้วยการกระทำที่เลวร้ายต่อประชาชนของรัฐบาลไทย ต่อหน้าสายตาผู้นำโลกที่มาร่วมประชุม เป็นความขลาดเขลาเบาปัญญาของผู้นำไทย ที่แสดงให้เห็นถึงธาตุแท้ของความเป็นเผด็จการ ที่ผู้นำทั่วโลกไม่ยอมรับ วิธีการเช่นนี้จะทำให้รัฐบาลไทย เป็นที่รังเกียจของสังคมโลก เป็นการทำลายภาพพจน์และวัฒนธรรมของประเทศ และทำลายอุตสาหกรรมการท่องเที่ยวของไทย ผลของการจัดประชุม APEC ในครั้งนี้ แทนที่จะเป็นผลบวกต่อประเทศและประชาชนไทย กลับกลายเป็นความเสียหายมากมายต่อรัฐบาลและภาพพจน์ของประเทศไทย จึงขอให้รัฐบาลไทยรีบเอากองทัพตำรวจกลับออกไป แล้วปล่อยให้นักศึกษาประชาชนได้แสดงความคิดเห็น ตามสิทธิเสรีภาพที่มีอยู่ในรัฐธรรมนูญไทย อย่างน้อยก็อาจจะรักษาหน้าตาของประเทศไทยไว้ได้บ้าง
ผบ.ตร.พอใจภาพรวม รปภ.ผู้นำเปค ขอเวลาตรวจปมผู้ชุมนุมถูกยิงเบ้าตา|ผบ.ตร.ตรวจศูนย์สื่อเอเปค ชี้พอใจภาพรวมรักษาความปลอดภัยผู้นำ บอกขอไปตรวจสอบก่อนเหตุผู้ชุมนุมถูกยิงเบ้าตา ระบุสื่อต้องช่วยตัวเอง เพราะชอบไปอยู่แนวหน้า-ไม่รู้มีประเทศไหนเป็นแบบนี้ เผยเจ้าหน้าที่เจ็บ 15 นาย สาหัส 1พล.ต.อ.ดำรงศักดิ์ กิตติประภัสร์ ผู้บัญชาการตำรวจแห่งชาติ ลงพื้นที่ตรวจศูนย์สื่อมวลชนบริเวณชั้น LG ศูนย์การประชุมแห่งชาติสิริกิติ์ พร้อมกล่าวถึงการรักษาความปลอดภัยในพื้นที่การจัดงานเอเปค คาดว่าช่วงเที่ยงวันนี้จะเสร็จสิ้นภารกิจการประชุมของผู้นำ ขณะนี้ทุกอย่างยังถือว่าอยู่ในความเรียบร้อย ส่วนกรณีเจ้าหน้าที่ควบคุมกลุ่มผู้ชุมนุมวานนี้ พล.ต.อ.ดำรงศักดิ์ ระบุว่า ขั้นตอนการดำเนินการเป็นไปตามที่โฆษกฯ ตำรวจ ได้ให้ข้อมูลไปแล้ว ซึ่งกองบัญชาการตำรวจนครบาลได้ประกาศทุกขั้นตอนว่าการชุมนุมเป็นสิทธิตามรัฐธรรมนูญที่สามารถชุมนุมได้ แต่การจะเคลื่อนที่นอกพื้นที่ชุมนุมต้องแจ้งการชุมนุม ซึ่ง บช.น. มีเงื่อนไข ซึ่งเกรงว่าจะเกิดความไม่ปลอดภัยและเกี่ยวข้องกับภาพลักษณ์ของประเทศในช่วงที่ผู้นำเดินทางมา จึงไม่อยากให้ออกเดิน แต่กลับมีความพยายามที่จะออกเดินและ เส้นทางที่ไปก็สุ่มเสี่ยงมุ่งตรงไปยังศูนย์สิริกิติ์ ตำรวจก็อาจมีการรั้งหน่วงในหลายจุดและเกิดเหตุการณ์ขึ้นมา ซึ่งเป็นไปตามที่โฆษกฯตำรวจให้ข่าวไป และก็จะให้ บช.น. ตรวจสอบข้อเท็จจริงทุกเรื่องต่อไปสำหรับการข่าววันนี้ พบว่า จะมีกลุ่มผู้ชุมนุมอีกหรือไม่ พล.ต.อ.ดำรงศักดิ์ กล่าวว่า ขณะนี้ยังไม่มี ส่วนจะต้องมีการวางกำลังเพิ่มเติมหรือไม่ ตนมองว่าเป็นไปตามการข่าวและหน้างาน เพราะตาม พ.ร.บ.ชุมนุม จะต้องมีการแจ้งก่อนการชุมนุม 24 ชั่วโมง หากกระทันหันก็เป็นอำนาจของผู้การในพื้นที่ ที่จะพิจารณาและดูเงื่อนไขต่างๆ ประกอบ ซึ่งขณะนี้ยังไม่มีการแจ้งการชุมนุมที่เกี่ยวข้องในการประชุมเอเปค โดยขณะนี้ได้วางกำลังไว้ตามปกติส่วนกรณีที่วานนี้ในเหตุรุนแรงมีผู้ได้รับบาดเจ็บที่เบ้าตานั้น ผบ.ตร. กล่าวว่า ขอไปตรวจสอบรายละเอียดอีกครั้ง เพราะยังไม่ได้รับรายงานที่ชัดเจน ทั้งนี้ยังได้รับรายงานตำรวจบาดเจ็บ 15 นาย โดยมี 1 นาย อาการสาหัส แอดมิดอยู่โรงพยาบาล ส่วนที่เหลือรับยากลับบ้านแล้ว ขณะที่ในส่วนผู้ชุมนุมมีบาดเจ็บอยู่บ้าง แต่ขอตรวจสอบอีกทีส่วนกรณีที่สื่อบางสำนักออกแถลงการณ์ประณาม เหตุถูกเจ้าหน้าที่ทำร้ายสื่อมวลชนที่สวมปลอกแขนนั้น ผบ.ตร. กล่าวว่า เรื่องของสื่อมวลชนเราเคยมีการร้องต่อศาลแพ่ง โดยศาลได้ให้แนวทางจัดระเบียบกับสื่อมวลชน ซึ่งทุกอย่างต้องช่วยกันและต้องยอมรับว่า ในช่วงหลัง บางครั้ง เช่น บริเวณแยกดินแดงสื่อมวลชนจะเยอะกว่ากลุ่มผู้ชุมนุมด้วยซ้ำ จึงทำให้การจัดระเบียบค่อนข้างยาก และสื่อมวลชนก็พยายามที่จะอยู่บริเวณด้านหน้าของม็อบซึ่งทำให้การทำงานเป็นไปได้ยาก และก็ไม่มั่นใจว่าประเทศอื่นมีอย่างนี้ด้วยหรือไม่ พร้อมย้ำว่า หากมีการโต้ตอบของกลุ่มผู้ชุมนุมกับเจ้าหน้าที่ สื่อมวลชนก็จะต้องช่วยตัวเองด้วย ต้องระมัดระวัง เพราะมันยากที่จะควบคุม พร้อมฝากให้เห็นใจเจ้าหน้าที่ด้วยเพราะเป็นสื่อมวลชนและยูทูปเบอร์ก็เยอะ ซึ่งไม่ได้อยู่ในแนวและไม่ได้แจ้ง พอมีเหตุการณ์สำคัญก็อาจจะผิดพลาดได้บ้าง ก็ต้องเป็นไปตามหน้างานว่าใครเป็นใครมีความผิดหรือไม่ก็ต้องไปตรวจสอบขณะกรณีเผยแพร่ภาพเจ้าหน้าที่ คฝ.ยั่วยุกลุ่มผู้ชุมนุมโดยทำหน้าทำตาล้อเลียนนั้น ผบ.ตร. ระบุว่า ตนยังไม่ได้เห็นภาพนั้น และหากเป็นจริง ก็คงต้องกำชับการปฏิบัติในกรอบกฎหมายเป็นสัดส่วน และเป็นเหตุเป็นผล แต่ว่าบางที หน้างานจริง อาจไม่ได้เป็นตามนั้น 100% ภาพทั้งหมด เราอาจจะไม่ได้เห็นในเหตุการณ์ก่อนหน้า ก็จะพยายามให้ บช.น. จัดทำไทม์ไลน์ขึ้นมา และตรวจสอบรายละเอียดอีกครั้ง ส่วนกรณีผู้ชุมนุมที่ถูกคุมตัวอยู่ที่ สน.ทุ่งสองห้อง ผบ.ตร.เผยว่า ตนได้รับรายงานได้รับการประกันตัวไปเมื่อคืนเกือบทั้งหมด เหลือเพียงแกนนำบางส่วนเท่านั้นทั้งนี้ 4 วันที่ผ่านมามีการประเมินการทำงานของเจ้าหน้าที่อย่างไร ผบ.ตร. กล่าวว่า ตนพอใจเพราะเป็นงานใหญ่ที่นานๆ จะจัดครั้งหนึ่ง อะไรถ้าหากไม่เกิดเหตุการณ์รุนแรงก่อความไม่สงบเราก็ถือว่า สามารถผ่านไปลุล่วงด้วยดี ดีใจที่ได้เป็นส่วนหนึ่งในอนุกรรมการรักษาความปลอดภัยและการจราจร ซึ่ง ภาพรวมขนาดนี้ยังไม่มีความเสียหายอะไรต่อผู้นำ ส่วนจะให้มองว่าเราสามารถควบคุมทุกอย่างได้ดีหรือไม่ก็คงต้องให้คนอื่นประเมินด้วย
ชัชชาติ” เสียใจผู้บาดเจ็บเหตุชุมนุม  เสนอ กทม.เป็นคนกลางรับฟังความคิดเห็นจากทุกฝ่าย|ชัชชาติ เสียใจกับผู้บาดเจ็บจากชุมนุม ย้ำการแสดงออกเป็นสิทธิขั้นพื้นฐาน ถอดบทเรียน เสนอ กทม. เป็นคนกลางจัดตัวแทนเดินทางมารับฟังความคิดเห็นจากทุกฝ่ายวันนี้ (19 พ.ย.65) นายชัชชาติ สิทธิพันธุ์ ผู้ว่าราชการกรุงเทพมหานคร ไลฟ์สดผ่านเฟซบุ๊ก ชัชชาติ สิทธิพันธุ์ ระหว่างวิ่งออกกำลังกาย ณ สวนลุมพินี โดยก่อนเริ่มวิ่งออกกำลังกายนั้น นายชัชชาติ ได้กล่าวถึงเหตุการณ์ที่มีการปะทะกันระหว่างเจ้าหน้าที่ตำรวจ และกลุ่มราษฎรหยุดเอเปค 2022 บริเวณถนนดินสอ ระหว่างที่กลุ่มผู้ชุมนุมเคลื่อนตัวจะไปยังศูนย์การประชุมแห่งชาติสิริกิติ์ซึ่งเป็นสถานที่ใช้จัดการประชุมเอเปค2022 ว่า ขอแสดงความเสียใจกับเหตุการณ์ที่เกิดขึ้นเมื่อวาน ทำให้มีผู้บาดเจ็บจากชุมนุม ซึ่งเป็นเรื่องที่เราไม่อยากให้เกิดขึ้น ก็คงต้องกลับมาทบทวน จริงๆแล้วการแสดงออกก็เป็นสิทธิ์ขั้นพื้นฐาน ต้องไปดูในรายละเอียดว่ามีใครทำเกินเลยหรือเปล่า คงเป็นหลักฐานที่เจ้าหน้าที่ต้องดูต่อไปส่วนกรณีที่มีบางคนถามว่าทำไมถึงไปกวาดถนนเร็ว ทำลายหลักฐานอะไรหรือเปล่า ซึ่งจริงๆแล้วก็ไม่ได้เป็นประเด็นตามนั้น ก็เป็นหน้าที่ปกติ เพราะตอนชุมนุมก็มีคนเดินเยอะอยู่แล้ว แต่หลักฐานสำคัญก็คือกล้องวีดีโอต่างๆ ซึ่งผมว่าก็มีเป็นสิบๆกล้อง ก็คงไปทบทวนดูว่าใครทำผิด ใครทำเกินเลยเกินกว่าเหตุหรือเปล่า ก็เป็นกำลังใจให้ผู้บาดเจ็บ ที่กังวลมีน้อง 2 คนคือ นักข่าวรอยเตอร์ผู้หญิงที่มีเลือดออกที่ตา และอีกคนที่เป็นผู้ชายที่มีเลือดออกตรงตาข้างหนึ่งเยอะเลย ตอนแรกผมได้ยินข่าวว่าตาบอด แต่เมื่อตอนตี 4 เช็คไปยังรองผู้ว่าฯกทม.ที่ดูแลเรื่องนี้ก็ยังไม่มีข่าวเรื่องตาบอด เดี๋ยวคงต้องเช็คอีกทีหนึ่งขณะเดียวกันโรงพยาบาลของเราก็ไม่ได้มีใครที่แอดมิดเข้ามา กำลังไล่ตรวจอยู่ว่ามีใครที่ถูกรักษาในรพ.หรือไม่ นี้คือในส่วนของผู้บาดเจ็บ ในส่วนของผู้ที่ถูกตำรวจดำเนินคดีอยู่ ก็ได้ประสานไปทาง พล.ต.อ.อดิศร์ ที่ปรึกษาผู้ว่าฯกทม. ว่าเราจะช่วยเหลืออย่างไรได้บ้างไหม แต่คงต้องปล่อยให้ทางฝ่ายตำรวจดำเนินการไปก่อน เราก็คงต้องดูสถานการณ์ระยะหนึ่งแต่ก็พยายามดูแลคนที่เกี่ยวข้องนายชัชชาติ กล่าวต่ออีกว่า คงต้องกลับมาทบทวนว่า กทม.ทำอะไรให้ดีขึ้นได้ไหม สิ่งหนึ่งที่เราอาจจะทำให้ดีขึ้นได้ในคราวหน้า ก็คือว่าเราจัดพื้นที่การชุมนุมให้ แต่คราวนี้ผู้ชุมนุมก็อยากจะสื่อสารกับผู้ที่มาประชุม อยากส่งข้อความให้กับเจ้าหน้าที่ที่มาประชุม แทนที่เราจะให้เขาเดินไปที่ประชุม เราอาจจะต้องจัดตัวแทนจากคนประชุมมารับฟังความเห็นจากผู้ชุมนุมได้ไหม ก็คือไม่ต้องเดินทางไปแต่เราจัดตัวแทนมา หรือให้มาพบปะกันโดย กทม.เป็นคนกลาง จัดให้เจอกันได้ไหมอันนี้ก็อาจจะช่วยลดเรื่องการต้องเคลื่อนที่ออกได้มากขึ้น หรืออีกวิธีหนึ่งก็คือการจัดตัวแทนของผู้ชุมนุมไปพบกับตัวแทนของผู้ที่มาประชุมได้ไหม ซึ่งนี่ก็อาจจะเป็นจุดที่เราปรับปรุงให้ดีขึ้นได้ กทม.ก็คงจะต้องปรับปรุงในฐานะที่เราเป็นคนกลาง ทุกอย่างก็เป็นบทเรียนที่มาปรับปรุงให้ดีขึ้น ก็เสียใจที่มีผู้บาดเจ็บแต่ในภาพรวมโดยทั่วไปแล้วนอกเหนือจากเหตุการณ์ที่มีการปะทะกันบริเวณถนนดินสอ ก็ไม่มีอะไรที่เป็นห่วง ก็เป็นกำลังใจให้กับทุกคน อย่างที่บอกก็เป็นห่วงทุกคน กทม.ก็พยายามดำเนินการ อันไหนที่ปรับปรุงได้ การเชื่อมโยงระหว่างผู้ชุมนุมกับผู้ที่มาประชุมก็อาจจะเป็นตัวกลางให้ในคราวหน้า หรือในโอกาสต่อไป แทนที่จะให้เขาเดินทางเราก็เอาตัวแทนมาเจอกัน 
SUPER โพลเผย  คนหนุน "อนุทิน" ชูนโยบายกัญชา|SUPER โพล คนหนุน “อนุทิน” ชูนโยบายกัญชา มองเกมการเมืองถูกขวาง เตะตัดขา มีคนเสียผลประโยชน์ ขณะวันเลือกตั้งจะกาภูมิใจไทยผู้ช่วยศาสตราจารย์ ดร.นพดล กรรณิกา ผู้อำนวยการสำนักวิจัยซูเปอร์โพล (SUPER POLL) เสนอผลสำรวจ เรื่อง กัญชา กับการเตะตัดขา กรณีศึกษาประชาชนทุกสาขาอาชีพทั่วประเทศ จำนวน 1,226 ตัวอย่าง ระหว่างวันที่ 15-18 พฤศจิกายน 2565โดยความเชื่อของประชาชนต่อขบวนการกลุ่มทุน กลุ่มการเมืองทั้งคนไทยและต่างชาติ เสียผลประโยชน์จากนโยบายกัญชา เพื่อสุขภาพของพรรคภูมิใจไทย พบว่า ร้อยละ 77.8 เชื่อว่ามีขบวนการนี้ ขณะร้อยละ 22.2 ไม่เชื่อว่ามี ส่วนประเด็นการขัดขวางนโยบายกัญชาของพรรคภูมิใจไทยเป็นเกมการเมือง เตะตัดขา โดยพรรคการเมืองที่ไม่ต้องการให้พรรคภูมิใจไทยได้เปรียบจากนโยบายเพื่อชาวบ้าน คนตัวเล็กตัวน้อยได้ประโยชน์ พบว่า ร้อยละ 81.3 รับทราบเรื่องนี้ ขณะร้อยละ 18.7 ไม่ทราบขณะเดียวกัน มีประเด็นเห็นด้วยกับพรรคภูมิใจไทยกำลังทำเรื่องกัญชาเพื่อประโยชน์ของชาวบ้าน ประชาชน คนตัวเล็กตัวน้อย ระดับฐานรากของสังคมได้รับประโยชน์ พบว่า เห็นด้วย ร้อยละ 59.9 เห็นด้วยปานกลาง ร้อยละ 20.5 และเห็นด้วยน้อย ถึงไม่เห็นด้วย ร้อยละ 19.6 ส่วนความเป็นไปได้ที่จะเลือกพรรคภูมิใจ ถ้าวันนี้เป็นวันเลือกตั้ง พบว่า เกินครึ่ง ร้อยละ 57.8 เป็นไปได้ค่อนข้างสูงที่จะเลือกพรรคภูมิใจไทย รองลงมา ร้อยละ 17.3 เป็นไปได้ปานกลาง และร้อยละ 24.9 เป็นไปได้ค่อนข้างน้อยหรือเป็นไปไม่ได้เลย
นายกฯ แถลงความสำเร็จ ไทยเป็นเจ้าภาพเอเปค ครั้งที่ 29 ส่งมอบหน้าที่สหรัฐอเมริกาต่อ|นายกฯ แถลงข่าวความสำเร็จการเป็นเจ้าภาพเอเปค 2565 ของไทย ด้วยความภูมิใจ ประกาศความสำเร็จแนวคิดเศรษฐกิจ BCG ถือเป็นเครื่องยนต์ขับเคลื่อน ยืนยันผลลัพธ์ตาม 3 ข้อ “เปิดกว้างสร้างสัมพันธ์ เชื่อมโยงกัน สู่สมดุล”พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้แถลงข่าวในฐานะประธานผู้นำเขตเศรษฐกิจเอเปค โดยนายอนุชา บูรพชัยศรี รองเลขาธิการนายกรัฐมนตรี ปฏิบัติหน้าที่โฆษกประจำสำนักนายกรัฐมนตรี เปิดเผยสาระสำคัญว่า นายกรัฐมนตรี แสดงความสำนึกในพระมหากรุณาธิคุณอย่างหาที่สุดมิได้ที่พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี ได้เสด็จออกทรงรับผู้นำเขตเศรษฐกิจเอเปคพร้อมคู่สมรส และแขกพิเศษ ณ พระที่นั่งจักรีมหาปราสาท ในพระบรมมหาราชวังเมื่อค่ำวานนี้ นำมาซึ่งความปลาบปลื้มปีติแก่คณะผู้เข้าร่วมประชุมและคนไทยทุกคนนายกรัฐมนตรี กล่าวว่า การประชุมผู้นำเขตเศรษฐกิจเอเปค ครั้งที่ 29 จบลงแล้วด้วยความสำเร็จอย่างงดงาม ถือเป็นความสำเร็จร่วมกันของสมาชิกเอเปคทั้งหมด เอเปคต้องยืนหยัดทำงานเพื่อสร้างการเจริญเติบโตและอนาคตของภูมิภาคเอเชีย-แปซิฟิก สัปดาห์ที่ผ่านมาไทยได้ต้อนรับคณะผู้นำ ผู้เข้าร่วมประชุม และสื่อต่างชาติ รวมกว่า 5,000 คนถือเป็นครั้งแรกในรอบ 4 ปีที่ผู้นำเขตเศรษฐกิจเอเปคได้ประชุมแบบพบหน้า โดยการประชุมนี้ นอกจากจะเป็นเวทีให้การหารือระหว่างผู้นำ ยังได้แลกเปลี่ยนความเห็นกับแขกพิเศษ ประธานาธิบดีฝรั่งเศส และมกุฎราชกุมารและนายกรัฐมนตรีซาอุดีอาระเบีย ผู้นำได้พูดคุยกับภาคเอกชน ในการหารือกับสภาที่ปรึกษาทางธุรกิจเอเปค และนายกฯ ยังได้รับฟังมุมมองของกลุ่มผู้แทนเยาวชนเอเปคจาก APEC Voices of the Future 2022นอกจากนี้ ที่ประชุมยังได้หยิบยกสถานการณ์การคุกคามด้านนิวเคลียร์ ไทย ในฐานะเจ้าภาพเอเปคเข้าใจและมีความห่วงกังวลต่อผลกระทบ โดยเฉพาะด้านเศรษฐกิจ และพร้อมร่วมมือกับหุ้นส่วนต่าง ๆ เพื่อหาทางแก้ไขประเด็นปัญหาอย่างใกล้ชิดต่อไปนายกรัฐมนตรี และผู้นำเขตเศรษฐกิจเอเปคได้รับรองปฏิญญาผู้นำเขตเศรษฐกิจเอเปค ค.ศ. 2022 ซึ่งการทำงานของเอเปค 2022 ตลอดทั้งปี ที่มีแนวคิดเศรษฐกิจชีวภาพ-เศรษฐกิจหมุนเวียน-เศรษฐกิจสีเขียว หรือแนวคิดเศรษฐกิจ BCG เป็นเครื่องยนต์ขับเคลื่อน ภายใต้หัวข้อหลัก “เปิดกว้างสร้างสัมพันธ์ เชื่อมโยงกัน สู่สมดุล” มีผลลัพธ์ ดังนี้1. “เปิดกว้างสร้างสัมพันธ์” เอเปคได้เดินหน้าสานต่อการหารือเรื่องเขตการค้าเสรีเอเชีย-แปซิฟิก FTAAP ผลงานที่เป็นรูปธรรม คือ จัดทำแผนงานต่อเนื่องเพื่อเพิ่มขีดความสามารถของสมาชิก และเตรียมความพร้อมในการรับมือกับประเด็นการค้าการลงทุนใหม่ ๆ2. “เชื่อมโยงกัน” เอเปคได้ฟื้นฟูการเดินทางข้ามแดนระหว่างกันอย่างปลอดภัย และไร้รอยต่อ เพื่อสร้างความพร้อมรับมือวิกฤติใหม่ในอนาคต3. “สู่สมดุล” ผู้นำเอเปคทุกคนได้ร่วมกันรับรอง “เป้าหมายกรุงเทพฯ ว่าด้วยเศรษฐกิจบีซีจี” วางรากฐานในการขับเคลื่อนเศรษฐกิจในภูมิภาคเอเชีย-แปซิฟิกอย่างครอบคลุม ยั่งยืน และเป็นมิตรกับสิ่งแวดล้อมอย่างเป็นระบบ ซึ่งโอกาสนี้ เอเปคได้ร่วมเปิดตัวเว็บไซต์ bangkokgoals.apec.org อีกด้วยโดยนายกรัฐมนตรีได้กล่าวว่า การเป็นเจ้าภาพเอเปคปี 2565 ของไทยได้เสร็จสิ้นลงแล้ว ผมได้ส่งมอบหน้าที่นี้แก่สหรัฐอเมริกาที่จะเป็นเจ้าภาพเอเปคในปี 2566 เชื่อมั่นว่าสหรัฐฯ จะสานต่อการส่งเสริม การเติบโตอย่างครอบคลุมและยั่งยืนในภูมิภาคเอเชีย-แปซิฟิก  
ทนายอานนท์ แจ้งความเอาผิด คฝ. ใช้ความรุนแรงสลายม็อบ|ทนายอานนท์ แจ้งความเอาผิดตำรวจ คฝ. เหตุใช้ความรุนแรงสลายการชุมนุม รุ้ง ปนัสยา เดินทางมาให้กำลังใจที่สน.สำราญราษฎรวันนี้ (19 พ.ย. 65) นางสาวปนัสยา สิทธิจิรวัฒนกุล (รุ้ง) แกนนำกลุ่มราษฎร ได้เดินทางมาที่ สน.สำราญราษฎร เพื่อมาให้กำลังใจ ทนายอานนท์ นำภา เข้าแจ้งความร้องทุกข์กล่าวโทษ เอาผิดเจ้าหน้าที่ควบคุมฝูงชนทุกระดับชั้นที่มีส่วนใช้ความรุนแรงเข้าสลายการชุมนุมบริเวณถนนดินสอ จนเป็นเหตุให้มีผู้ได้รับบาดเจ็บจำนวนมาก เมื่อวันที่ 18 พ.ย. ที่ผ่านมาโดย น.ส.ปนัสยา กล่าวว่า ไม่คิดว่าจะมีความรุนแรงเกิดขึ้น มีคนได้รับบาดเจ็บถึงขั้นตาบอด ทั้งที่มีการดูแลของเจ้าหน้าที่ตำรวจเป็นอย่างดี ระหว่างมีการประชุมของผู้นำต่างประเทศมาประชุมเอเปค แต่ในสายตาของตำรวจไม่ได้มองแบบนั้น ไม่แน่ใจว่าเขาคิดกับเราเกินไปแบบไหน ซึ่งกรณีดังกล่าวที่เกิดขึ้น ถือเป็นเรื่องเกี่ยวกับสิทธิมนุษยชน ตนเองรู้สึกช็อกและตกใจกับเหตุที่เกิดขึ้นเป็นอย่างมาก“กับคนที่ถูกยิงจนถึงขั้นตาบอด จึงไม่เข้าใจว่าทำไมเจ้าหน้าที่ตำรวจควบคุมฝูงชน (คฝ.) ต้องใช้อารมณ์ในการปฏิบัติหน้าที่มากมายขนาดนั้น มีคลิปและภาพปรากฏชัดเจน ทั้งนี้ ตนเองเชื่อว่าภายในของตำรวจทุกคนไม่ได้มาเพื่อตีประชาชนอาจจะมาจากคำสั่ง แต่ขอให้มีวิจารณญาณทำหน้าที่ไม่ให้เกิดเหตุการณ์ลักษณะดังกล่าวอีก”ต่อมาเวลา 14.10 น. นายอานนท์ กล่าวว่า วันนี้ทางกลุ่มราษฎรได้ส่งตัวแทนแจ้งความกล่าวโทษเจ้าหน้าที่ตำรวจดำเนินการ กล่าวโทษ ผกก.สน.สำราญราษฎร์ ใช้กำลังเข้าทำร้ายผู้ชุมนุมและสื่อมวลชน ซึ่งทำการสลายการชุมนุมหลายคนได้บาดเจ็บโดยเฉพาะพายุ ที่อาจสูญเสียดวงตา อย่างไรก็ตาม จะดำเนินคดีทุกคนระดับปฏิบัติการจนถึงผู้บังคับบัญชา หรือบุคคลอื่นที่เกี่ยวข้อง มีทั้งคลิปและภาพเป็นหลักฐาน ทั้งนี้ ขอให้ผู้เสียหายรายอื่นดำเนินคดีตามกฎหมาย ยอมรับกังวลที่เจ้าหน้าที่อาจช่วยเหลือกันเอง แต่คิดว่าตำรวจที่ดีก็ยังคงมีอยู่บ้างด้านนายแพทย์ทศพร เสรีรักษ์ อดีตรองเลขาธิการนายกรัฐมนตรี อดีตโฆษกประจำสำนักนายกรัฐมนตรี กล่าวว่า ตนเองเดินทางไปเยี่ยมพายุ ผู้บาดเจ็บมา ขณะนี้ยังไม่ฟื้นจากการสลบ จากการสอบถามทางแพทย์ที่ทำการรักษาทราบว่า มีอาการกล้ามเนื้อตาฉีกขาด หัวตาฉีกขาด อวัยวะในลูกตาออกมาข้างนอกหมด หมอทำความสะอาดเย็บกลับเข้าไปเช่นเดิมอีกรายหนึ่งกระดูกเบ้าตาด้านขวาแตก มีฟันหักและแผลในปาก และมีผู้บาดเจ็บหลายคน พายุอาการหนักสุดคือไม่รับรู้ถึงแสงสว่างแต่อย่างใด ถือว่าเป็นการบาดเจ็บสาหัส ทั้งนี้ ประชาชนเสียดวงดาไปแล้ว 3 ราย ขอไม่ให้เกิดเหตุการณ์สูญเสียอวัยวะดังกล่าวอีกกลุ่มธรรมศาสตร์และการชุมนุมได้มีการอ่านแถลงการณ์ มีใจความว่า รัฐบาลในคราบเผด็จการไม่ต้องขยายความเลวร้ายในการประชุมเอเปค ถัดออกไปเจ้าหน้าที่ตำรวจใช้กระสุนวางอาวุธไล่ตีอย่างบ้าคลั่ง แต่จากข้อกล่าวอ้างรักษาความสงบเรียบร้อย รัฐใช้ความรุนแรงเป็นปกติ ละเมิดข้อตกลงระหว่างประเทศสิทธิทางการเมืองและสิทธิพลเมืองยืนยันว่า ไม่มีผู้ชุมนุมกลุ่มใดทำลายการประชุมเอเปค เพียงต้องการให้ฟังความเห็นของกลุ่มผู้ชุมนุม และเรียกร้องฝ่ายความมั่นคง พวกเขาที่ถูกทำร้ายอาจจะเป็นญาติพี่น้อง เพื่อน ซึ่งเป็นมนุษย์เช่นเดียวกัน ต่างคนต่างทำหน้าที่คำสั่งของเผด็จการไม่สามารถเปลี่ยนให้เป็นคนเลวร้ายเชื่อว่าจะกลับมายืนเคียงข้างประชาชนได้เพื่อสร้างสรรค์อนาคตได้ขอให้กลับมาเคียงประชาชน 
คนภาคตะวันออก หนุน "อุ๊งอิ๊ง" นั่งนายกฯ ชอบผลงานตระกูลชินวัตร "พิธา" รั้งที่สอง|นิด้าโพล คนภาคตะวันออก หนุน "อุ๊งอิ๊ง" นั่งนายกฯ ชอบผลงานตระกูลชินวัตร "พิธา" รั้งที่สอง ส.ส.เลือกเพื่อไทย“นิด้าโพล” สถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชนที่มีอายุ 18 ปีขึ้นไป และมีสิทธิเลือกตั้งในภาคตะวันออก รวมทั้งสิ้น จำนวน 2,001 หน่วยตัวอย่างเรื่อง “คนที่ใช่ พรรคที่ชอบของคนภาคตะวันออก” ทำการสำรวจระหว่างวันที่ 7-10 พฤศจิกายน 2565 เมื่อถามถึงบุคคลที่คนภาคตะวันออกจะสนับสนุนให้เป็นนายกรัฐมนตรีในวันนี้พบว่าอันดับ 1 ร้อยละ 25.09 ระบุว่าเป็น น.ส.แพทองธาร (อุ๊งอิ๊งค์) ชินวัตร (พรรคเพื่อไทย) เพราะ ต้องการให้คนรุ่นใหม่เข้ามาบริหารประเทศ ชื่นชอบนโยบายของพรรคเพื่อไทย ขณะที่บางส่วนระบุว่า ชื่นชอบผลงานของตระกูลชินวัตร อันดับ 2 ร้อยละ 16.64 ระบุว่าเป็น นายพิธา ลิ้มเจริญรัตน์ (พรรคก้าวไกล) เพราะเป็นคนรุ่นใหม่ มีวิสัยทัศน์ ชื่นชอบนโยบายของพรรคก้าวไกล ขณะที่บางส่วนระบุว่า ชื่นชอบอุดมการณ์ของพรรคก้าวไกลอันดับ 3 ร้อยละ 13.64ระบุว่าเป็น พลเอกประยุทธ์ จันทร์โอชา เพราะ เป็นคนซื่อสัตย์ สุจริต ต้องการให้บริหารประเทศอย่างต่อเนื่อง และมีประสบการณ์ด้านการบริหาร อันดับ 4 ร้อยละ 13.09 ระบุว่า ยังหาคนที่เหมาะสมไม่ได้ อันดับ 5 ร้อยละ 8.50 ระบุว่าเป็น พล.ต.อ.เสรีพิศุทธ์ เตมียเวส (พรรคเสรีรวมไทย)เพราะ เป็นคนตรงไปตรงมา มีความซื่อสัตย์สุจริต และชื่นชอบวิธีการทำงานสำหรับพรรคการเมืองที่คนภาคตะวันออกมีแนวโน้มจะเลือกให้เป็น ส.ส. แบบแบ่งเขต ในวันนี้ พบว่าอันดับ 1 ร้อยละ 33.68 ระบุว่าเป็น พรรคเพื่อไทยอันดับ 2 ร้อยละ 19.29 ระบุว่าเป็น พรรคก้าวไกลอันดับ 3 ร้อยละ 15.79 ระบุว่า ยังไม่ตัดสินใจอันดับ 4 ร้อยละ 10.14 ระบุว่าเป็น พรรคพลังประชารัฐอันดับ 5 ร้อยละ 6.95 ระบุว่าเป็น พรรคประชาธิปัตย์ ด้านพรรคการเมืองที่คนภาคตะวันออกมีแนวโน้มจะเลือกให้เป็น ส.ส. แบบบัญชีรายชื่อ ในวันนี้ พบว่า อันดับ 1 ร้อยละ 33.68 ระบุว่าเป็นพรรคเพื่อไทย อันดับ 2 ร้อยละ 19.09 ระบุว่าเป็น พรรคก้าวไกล อันดับ 3 ร้อยละ16.24 ระบุว่า ยังไม่ตัดสินใจ อันดับ 4 ร้อยละ 10.00 ระบุว่าเป็นพรรคพลังประชารัฐ อันดับ 5 ร้อยละ 7.30 ระบุว่าเป็น พรรคประชาธิปัตย์
"ชัชชาติ" แจงม็อบลานคนเมือง ประสานงานกับตำรวจตลอด ยินดีให้ตรวจสอบ|ชัชชาติ แจง เรื่องม็อบลานคนเมืองมีการประสานงานกับตำรวจตลอด ยินดีให้ตรวจสอบหากผิดจริงลงโทษได้เลยวันนี้ (20 พ.ย.65) นายชัชชาติ สิทธิพันธุ์ ผู้ว่าราชการกรุงเทพมหานคร กล่าวภายหลังทำกิจกรรม ปลูกต้นไม้มอบพื้นที่สีเขียวและกำแพงกรองฝุ่น เขตบางกะปิ ว่าเรื่องม็อบก็มองเป็นเรื่องธรรมดาทางกทม. พยายามทำดีที่สุด มีการจัดพื้นที่ให้ประชาชนได้แสดงออก มีการตั้งเวทีที่ลานคนเมือง มีการปราศรัยส่วนเรื่องการปะทะที่เกิดขึ้น เป็นเรื่องที่น่าเสียใจที่มีผู้บาดเจ็บทั้งสองฝ่าย ทั้งฝ่ายตำรวจแล้วก็ฝ่ายประชาชน ส่วนเรื่องขั้นตอนการปฏิบัติต้องไปดูรายละเอียดอีกทีหนึ่ง กทม.ไม่ได้เกี่ยวข้องตรงนั้น คงต้องดูว่ามันเกิดอะไรขึ้นถึงได้มีการปะทะกันหรือบาดเจ็บ จะได้เป็นบทเรียนในการปรับปรุงให้ดีขึ้นต่อไป “ผมก็เชื่อว่าการเปิดลานคนเมืองเป็นเรื่องที่ดี เรามีการคุยกันมาตลอด เราไม่ได้ทำเอง เราคุยกับฝ่ายตำรวจปรึกษาหารือกันตลอด ซึ่งคิดว่าเป็นสิ่งดีๆให้ผู้คนได้มีพื้นที่แสดงออกและไม่ได้ไปยุ่งเกี่ยวกับการประชุม”นายชัชชาติ กล่าวต่อว่า กทม.ไม่ได้มีการอนุญาตให้ค้างคืนแต่ในทางเดียวกันคนที่มาถ้าเราจะผลักดันออกไป อาจจะมีผลกระทบต่อการประชุม เราไม่ได้อนุญาตแต่เราก็ไม่ได้ไล่ผลักดันออก เพราะกลัวว่าผู้ชุมนุมจะไปที่อื่น ซึ่งเป็นการพิจารณาแล้วแต่กรณี ปัญหาที่เกิดขึ้นมันเกิดตอนที่ผู้ชุมนุมเดินไปที่การประชุมซึ่งพอเดินแล้วมันก็อาจจะทำให้มีปัญหากับฝ่ายความมั่นคง กทม.ก็ต้องกลับมาทบทวนว่า กทม.ทำอะไรให้ดีขึ้นได้ไหม สิ่งหนึ่งที่เราอาจจะทำให้ดีขึ้นได้ในคราวหน้าก็คือว่าเราจัดพื้นที่การชุมนุมให้ แต่คราวนี้ผู้ชุมนุมก็อยากจะสื่อสารกับผู้ที่มาประชุม อยากส่งข้อความให้กับเจ้าหน้าที่ที่มาประชุม แทนที่เราจะให้เขาเดินไปที่ประชุม เราอาจจะต้องจัดตัวแทนจากคนประชุมมารับฟังความเห็นจากผู้ชุมนุมได้ไหม ก็คือไม่ต้องเดินทางไปแต่เราจัดตัวแทนมา หรือให้มาพบปะกันโดย กทม.เป็นคนกลาง “เราได้คุยวางแผนใช้ยุทธศาสตร์ทางตำรวจฝ่ายความมั่นคงแล้ว ทุกคนก็เห็นด้วยว่าตรงนี้เป็นจุดที่ดีอยู่ห่างจากที่ประชุมตัวหลัก การเดินทางไม่ได้ลำบากมาก ก็ได้ปรึกษาตลอด ก็น้อมรับทุกความเห็นที่บอกว่าไม่เห็นด้วยซึ่งเราคงทำให้ทุกคนถูกใจไม่ได้”
“รังสิมันต์” จี้ดำเนินคดี จนท. คฝ. ทำร้ายสื่อและประชาชน|“รังสิมันต์” เรียกร้องให้ดำเนินคดี จนท. คฝ. ทำร้ายสื่อ-ประชาชน อย่าปล่อยให้คนชั่วลอยนวลนายรังสิมันต์ โรม โฆษกพรรคก้าวไกล กล่าวถึงกรณีการสลายการชุมนุมพี่น้องประชาชนของกลุ่มราษฎรหยุด APEC ซึ่งกลุ่มดังกล่าวมีข้อเรียกร้องหลายประการที่เกี่ยวข้องกับทรัพยากรธรรมชาติ และสิ่งแวดล้อม การสลายการชุมนุมดังกล่าวได้เกิดขึ้นอย่างรุนแรงต่อผู้ชุมนุม จนนำไปสู่การจับกุมผู้ชุมนุมจำนวน  25 คน และมีบางส่วนที่ได้รับบาดเจ็บจยต้องเข้ารักษาที่โรงพยาบาล คุณพายุ ดาวดิน ถูกยิงเข้าที่ดวงตา ซึ่งมีโอกาสน้อยมากที่จะกลับมามองเห็นปรกติ คุณ พลาธิพ ดำศรี ถูกทำร้ายอย่างรุนแรง ฟันหัก นอกจากนี้ยังพบกรณีของการประทุษร้าย โดยเจ้าหน้าที่ต่อสื่อมวลชนที่เข้าไปทำข่าวในพื้นที่ เช่นกรณีนักข่าว The Matter ถูกตำรวจควบคุมฝูงชนทำร้ายและมีการกล่าววาจาในลักษณะของการระบายอารมณ์ใส่ ทั้งที่ตัวนักข่าวสวมปลอกแขนสื่อชัดเจนและบอกกล่าวกับเจ้าหน้าที่แล้วว่าตนเป็นสื่อ, กรณีนักข่าวพลเมือง The Isaan Record ถูกตำรวจเข้าทำร้ายร่างกายและจับกุมทั้งที่บอกกล่าวกับเจ้าหน้าที่แล้วว่าตนเป็นสื่อ, กรณีนักข่าว Reuters ถูกปาขวดแก้วจากหลังแนวโล่ตำรวจจนได้รับบาดเจ็บที่ดวงตา ความรุนแรงเหล่านี้ไม่น่าเชื่อเลยว่าเกิดขึ้นจากคนไทยที่กระทำต่อคนไทยด้วยกันพรรคก้าวไกลขอเรียกร้องให้เจ้าหน้าที่ตำรวจต้องมีการสอบสวนเรื่องนี้ เพื่อหาคนที่เกี่ยวข้องกับการทำร้ายประชาชน อย่าปล่อยให้คนชั่วลอยนวล และหยุดการใช้กฎหมายเพื่อกลั่นแกล้งประชาชน ต้องมีการยกเลิกข้อกล่าวหาที่กำลังดำเนินคดีต่อประชาชน ข้อเสนอนี้ไม่ใช่มีต่อเจ้าหน้าที่ตำรวจเท่านั้น  แต่รวมไปถึงพนักงานอัยการที่มีอำนาจในการมีคำสั่งไม่ฟ้อง ทั้งนี้เจ้าหน้าที่ตำรวจมีอำนาจตาม ป.วิ.อาญา มาตรา 142 ที่จะทำความเห็นเสนอต่ออัยการว่าเห็นควรไม่สั่งฟ้อง ส่วนอัยการมีอำนาจตามมาตรา 143 ที่จะออกคำสั่งไม่ฟ้องได้ สุดท้ายรัฐบาล ควรรับฟังประชาชน ไม่ควรปล่อยให้มีการใช้อำนาจเพื่อทำร้ายประชาชนอย่างที่เป็นอยู่ นอกจากนี้ผมในฐานะกรรมาธิการการกฎหมายฯ ของสภาผู้แทนฯ จะขอนำกรณีการสลายการชุมนุมครั้งนี้ รวมถึงการละเมิดสิทธิอื่นๆ ในระหว่างการประชุม APEC เข้าพิจารณาใน กมธ. โดยเร่งด่วน
วิษณุลั่น ป.ป.ส. ไม่มีอำนาจดึงกัญชากลับเป็นยาเสพติด|นายวิษณุ เครืองาม รองนายกรัฐมนตรี กล่าวเมื่อวันจันทร์ (21 พ.ย.) ว่าคณะกรรมการป้องกันและปราบปรามยาเสพติด (ป.ป.ส.) ไม่มีอำนาจดึงกัญชากลับมาเป็นยาเสพติด และเป็นไปไม่ได้ที่จะดึงกลับมารองนายกรัฐมนตรี กล่าวย้ำว่า ป.ป.ส. ไม่มีสิทธิ์แก้หรือยับยั้งประกาศของกระทรวงสาธารณสุข แต่หากจะดึงกัญชากลับมาเป็นยาเสพติดต้องใช้เวทีอื่นนายวิษณุ กล่าวถึงการประชุม ป.ป.ส. ที่จะเกิดขึ้นในวันอังคาร (22 พ.ย.) ว่าคณะรัฐมนตรีจะให้ ป.ป.ส. ช่วยตรวจสอบประกาศของกระทรวงต่างๆ ในประเด็นที่คณะรัฐมนตรีสงสัยเท่านั้น อย่างเช่น ประกาศเรื่องการควบคุมช่อดอกกัญชาฉบับใหม่เมื่อไม่นานมานี้ โดยจะให้กรมการแพทย์แผนไทยมาชี้แจงภายหลัง ส่วนจะประกาศลงราชกิจจานุเบกษาเมื่อใดนั้นอยู่ที่เลขาคณะรัฐมนตรี
วุฒิสภา ถ่วงประชามติจัดทำรัฐธรรมนูญใหม่ ตั้งกรรมาธิการขอศึกษาก่อน|วุฒิสภา มีมติเมื่อวันจันทร์ (21 พ.ย.) ให้ตั้งคณะกรรมาธิการสามัญคณะหนึ่งขึ้นมาเพื่อศึกษาการทำประชามติเพื่อสอบถามประชาชนว่าควรจัดทำรัฐธรรมนูญฉบับใหม่หรือไม่การลงมติดังกล่าวมีคะแนนดังนี้เหตุนี้ส่งผลให้การจัดประชามติว่าจะทำรัฐธรรมนูญฉบับใหม่หรือไม่นั้น ล่าช้าและไกลความจริงออกไปอีกย้อนไปเมื่อวันที่ 3 พ.ย. สภาผู้แทนราษฎร ลงมติเป็นเอกฉันท์ ด้วยเสียง 324 เสียง โดยไร้เสียงไม่เห็นด้วย และงดออกเสียง 1 เสียง ให้ทำประชามติเพื่อจัดทำร่างรัฐธรรมนูญฉบับใหม่โดยสภาร่างรัฐธรรมนูญ (ส.ส.ร.)กระบวนการดังกล่าวเกิดขึ้นตามพระราชบัญญัติว่าการออกเสียงประชามติ พ.ศ. 2564 ซึ่งกำหนดไว้ว่าหลังจากสภาผู้แทนราษฎรเห็นชอบแล้ว ต้องส่งให้วุฒิสภาพิจารณา หากเห็นชอบ ก็จะส่งให้คณะรัฐมนตรีรับทราบและดำเนินการ แต่ถ้าหากวุฒิสภาไม่เห็นด้วยก็ถือว่าจบกระบวนการสมาชิกวุฒิสภาหลายคนกังวลว่า การจัดทำประชามติร่างรัฐธรรมนูญฉบับใหม่อาจกินเวลายาวนาน จึงควรนำรัฐธรรมนูญ 2560 มาแก้ไขเป็นรายมาตราแทน และตั้งข้อสังเกตไม่ไว้ใจสมาชิกสภาผู้แทนราษฎร (ส.ส.) ว่าอาจใช้เรื่องนี้ไปหาเสียงกับประชาชนนายจเด็จ อินสว่าง กล่าวว่า ตนได้ยินกระแสข่าวลือสะพัดว่า ส.ส. จะยกประเด็นประชามติจัดทำร่างรัฐธรรมนูญใหม่ไปหาเสียงในการเลือกตั้งทั่วไปที่จะเกิดขึ้นในเดือน มี.ค. 2566 และอ้างว่า ส.ส. บางคนที่ไม่ได้เห็นด้วยกับให้ทำประชามติดังกล่าว แต่ต้องลงเสียงเห็นชอบ เพราะไม่อยากถูกวิจารณ์ว่าขัดขวางการทำรัฐธรรมนูญฉบับใหม่นายสมชาย แสวงการ กล่าวว่า การเสนอญัตติด่วนของสภาผู้แทนราษฎรมายังวุฒิสภานี้ ไม่ได้ชี้แจงเหตุผลที่โน้มน้าวได้ว่าเหตุใดจึงควรจัดทำประชามติพลเอก เลิศรัตน์ รัตนวานิช ให้ความเห็นว่า คำถามของผู้เสนอญัตติจัดทำประชามติ ซึ่งก็คือ นายณัฐพงษ์ เรืองปัญญาวุฒิ ส.ส. พรรคก้าวไกล และนายจุลพันธุ์ อมรวิวัฒน์ ส.ส. จ.เชียงใหม่ พรรคเพื่อไทย ที่ระบุว่า "ท่านเห็นชอบหรือไม่ว่าประเทศไทยควรจัดทำรัฐธรรมนูญฉบับใหม่ทั้งฉบับแทนที่รัฐธรรมนูญ พ.ศ. 2560 ฉบับปัจจุบัน โดยสภาร่างรัฐธรรมนูญ" กว้างเกินไป และทำให้มองไม่เห็นว่าหน้าตาของรัฐธรรมนูญฉบับใหม่จะเป็นอย่างไรส.ว. รายนี้ กล่าวต่อไปว่า ตนกังวลว่าการทำประชามติดังกล่าวจะใช้เวลายาวนาน และแม้ว่าถ้าหากวุฒิสภาอนุมัติก็ไม่เชื่อว่ารัฐบาลจะจัดทำพร้อมกับการเลือกตั้งทั่วไปได้ทัน จึงเชื่อว่าผู้เสนอเพียงต้องการผลทางการเมืองเท่านั้นสมาชิกวุฒิสภาเพียงบางคนเท่านั้นที่มองว่าไม่ควรเสียเวลากับการศึกษารัฐธรรมนูญฉบับนี้ แต่ควรลงมติไปเลยว่าจะเห็นชอบให้ทำประชามติหรือไม่นายเฉลิมชัย เฟื่องคอน กล่าวว่า รัฐธรรมนูญ 2560 เป็นรัฐธรรมนูญที่ถูกวิจารณ์ในวงกว้าง จึงควรรีบจัดทำรัฐธรรมนูญฉบับใหม่จากประชาชน ซึ่งเป็นผู้อำนาจในการสถาปนารัฐธรรมนูญ แต่การตั้งคณะกรรมาธิการมาศึกษาก่อนนั้นเสียเวลาโดยเปล่าประโยชน์ และการเป็นวุฒิสภาชุดปัจจุบันมากว่า 3 ปี ยังศึกษารัฐธรรมนูญฉบับปัจจุบันไม่กระจ่างอีกหรือ"ผมจึงเห็นว่าคือเห็นชอบกับการทำประชามติสอบถามประชาชนว่าควรจัดทำรัฐธรรมนูญฉบับใหม่หรือไม่ แล้วพวกเราก็ไม่ควรประวิงเวลานะครับ ที่จะไปเสนอตั้งกรรมาธิการวิสามัญ ประวิงเวลาไปอีกไม่รู้กี่เดือนกี่ไป แล้วเมื่อไหร่มันจะได้ เราเองก็อยู่อีกปีครึ่งนะครับ เราก็น่าจะมีส่วนร่วมในการจัดทำรัฐธรรมนูญฉบับใหม่" นายเฉลิมชัย กล่าว"จริงๆ ไม่ต้องศึกษาละไอ้รัฐธรรมนูญฉบับเนี้ย เราอยู่มา 3 ปีกว่าเรารู้กันหมดทุกคนแล้วล่ะว่ามาตราไหนเป็นยังไง ท่านศึกษามันก็ไม่มีอะไรใหม่ขึ้นมาหรอกนะครับ มีแต่ว่าจะประวิงเวลาให้ล่าช้าออกไปอีกนะครับ"
เพื่อไทยยอมรับทาบ อ๋อม สกาวใจ ลง ส.ส. กรุงเทพฯ แต่ยังรอตอบรับอยู่|นางพวงเพ็ชร ชุนละเอียด ประธานคณะกรรมการประสานงานด้านการเมืองพื้นที่กรุงเทพมหานคร ของพรรคเพื่อไทย กล่าวเมื่อวันอังคาร (22 พ.ย.) ยอมรับว่าพรรคเพื่อไทยทาบทามนักแสดงชื่อดัง อ๋อม-สกาวใจ พูนสวัสดิ์ มาลงรับสมัครสมาชิกสภาผู้แทนราษฎร (ส.ส.) กรุงเทพมหานครจริง และขณะนี้อยู่ระหว่างตัดสินใจ ยังไม่ได้ตอบรับหรือปฏิเสธตัวแทนรายนี้ของพรรคเพื่อไทย กล่าวถึงเหตุผลที่ทาบทาม อ๋อม สกาวใจ ว่าเพราะนักแสดงรายนี้มีความรู้ความสามารถ และรู้จักสนิทกับสมาชิกของพรรคเพื่อไทย ทั้งยังยึดมั่นในหลักการประชาธิปไตย ซึ่งเป็นแนวทางเดียวกับพรรคการแถลงครั้งนี้ ยังมีนายชลน่าน ศรีแก้ว หัวหน้าพรรคเพื่อไทย และ ส.ส. จ.น่าน ร่วมเปิดตัวว่าที่ผู้สมัครรับเลือกตั้ง ส.ส. กรุงเทพมหานคร เพิ่มอีก 9 เขต ได้แก่ที่ผ่านมา พรรคเพื่อไทยเปิดตัวว่าที่ผู้สมัคร ส.ส. กรุงเทพมหานครแล้ว 15 คน ส่งผลให้ขณะนี้เปิดตัวแล้ว 24 เขตเลือกตั้ง จากทั้งหมด 33 เขตเลือกตั้งนายชลน่าน กล่าวว่า ว่าที่ผู้สมัครทั้งหมดนี้ผ่านกระบวนการสรรหาและคัดเลือกโดยกรรมการโซนกรุงเทพมหานคร และคณะกรรมการประสานงานพื้นที่กรุงเทพมหานคร ก่อนเข้าสู่คณะกรรมการส่วนกลางของพรรคหัวหน้าพรรคเพื่อไทย กล่าวยอมรับว่าพื้นที่กรุงเทพมหานครมีผู้แสดงเจตจำนงเข้ามาเป็นจำนวนมาก ผู้ที่ผ่านการคัดเลือกเหล่านี้ผ่านการพิจารณาอย่างรอบคอบ รอบด้านว่าเป็นผู้ที่มีความรู้ ความสามารถมีความเข้าใจปัญหาและความต้องการของพี่น้องประชาชนในพื้นที่เป็นอย่างดี ภายใต้กลยุทธ์หลักด้านนโยบายของพรรคที่เป็นจุดขาย ตอบโจทย์ต่อปัญหาของพี่น้องประชาชนทุกกลุ่ม และผู้สมัคร ส.ส. ที่จะนำเอานโยบาย ของพรรคไปบอกกล่าวสื่อสารกับพี่น้องประชาชน รวมถึงแคนดิเดตนายกรัฐมนตรีของพรรคเพื่อไทย ซึ่งเป็นบุคคลที่มีความรู้ ความสามารถมาขับเคลื่อนผลักดันให้นโยบายเป็นจริงนายชลน่านเผยอีกว่า การเลือกตั้งครั้งนี้จะเป็นการเลือกตั้งเชิงยุทธศาสตร์ และพี่น้องประชาชนให้ความเชื่อมั่นพรรคเพื่อไทย ไม่แบ่งใจ ขอให้พี่น้องประชาชนเลือกเพื่อไทยให้แลนด์สไลด์ทุกพื้นที่
สนธิญา แจ้งความ ปอท. ล่ามือตัดต่อภาพ "ประยุทธ" กับ “สี จิ้นผิง” แชร์ว่อนโซเชียล|สนธิญา แจ้งความ ปอท. ล่ามือตัดต่อภาพ "ประยุทธ" กับ “สี จิ้นผิง” เอาผิด พ.ร.บ.คอมพ์ฯ เผยแพร่ข้อมูลเท็จเมื่อเวลา 11.30 น. (22 พ.ย.65) ที่ ศูนย์รับแจ้งความกองบัญชาการตำรวจสอบสวนกลาง ถนนพหลโยธิน จตุจักร กทม. นายสนธิญา สวัสดี อดีตที่ปรึกษา ประธานคณะกรรมาธิการกฎหมายยุติธรรม และ สิทธิมนุษยชน สภาผู้แทนราษฎร เดินทางเข้าพบ ร.ต.อ. รัชพล เทียมสะคู รอง สว.(สอบสวน) กก.3 บก.ปอท. แจ้งความให้เจ้าหน้าที่ตำรวจ บก.ปอท.ทำการสืบสวนสอบสวนหาตัวเจ้าของบัญชีทวิตเตอร์ ที่เผยแพร่ภาพตัดต่อ พล.อ.ประยุทธ์ จันทร์โอชา นายกรัฐมนตรี ใส่ชุดปกติขาวนั่งกับพื้นขณะเข้าเฝ้าฯ โดยมีการตัดต่อภาพ สี จิ้นผิง ประธานาธิบดีแห่งสาธารณรัฐประชาชนจีน นั่งบนเก้าอี้ใส่เข้าไปแทน พร้อมข้อความว่า "หมีพูห์ กะ บลูด็อก"อันเป็นการกระทำที่มิบังควร สร้างความเสียหาย ต่อผู้นำทั้งสองประเทศ และเกียรติยศของผู้นำทั้งสองประเทศ เป็นการนำความเท็จ ลงสู่ระบบสื่อสารออนไลน์ ทวิตเตอร์ เพื่อดำเนินคดีตาม พร.บ.คอมพิวเตอร์ มาตรา 14(2) และ (3) อย่างเด็ดขาดต่อไปจากการตรวจสอบพบว่าต้นตอผู้โพสต์ลบทิ้งแล้วแต่มีคนแชร์ภาพดังกล่าวออกไปจำนวนมาก จึงฝากเตือนว่าใครได้รับก็อย่างแชร์ต่อจะมีความผิดไปด้วยเบื้องต้นพนักงานสอบสวนได้สอบปากคำและรวบรวมหลักฐานส่งให้ฝ่ายสืบสวนทำการตรวจสอบ และรายงานเสนอผู้บังคับบัญชาพิจารณาต่อไป
กทม. ปัดถ่วงเวลาจ่ายหนี้รถไฟฟ้าสายสีเขียว เน้นยึดข้อบัญญัติ-ความเห็นชอบสภา|นายวิศณุ ทรัพย์สมพล รองผู้ว่าราชการกรุงเทพมหานคร กล่าวเมื่อวันอังคาร (22 พ.ย.) ว่ากรุงเทพมหานคร ไม่มีเจตนาชะลอการชำระหนี้โครงการรถไฟฟ้าสายสีเขียวรองผู้ว่าราชการกรุงเทพมมหานคร อธิบายการชำระหนี้ดังกล่าวเป็นส่วนๆ เริ่มจากส่วนต่อขยายที่ 1 (่อ่อนนุช-แบริ่ง, สะพานตากสิน-วงเวียนใหญ่, วงเวียนใหญ่-บางหว้า) ว่ามีการเจรจาให้ บมจ.ระบบขนส่งมวลชนกรุงเทพ (บีทีเอส) ภาระค่าจ้างเดินรถ หลังจากคณะรัฐประหารมีคำสั่งฉบับหนึ่งออกมาเมื่อเดือน เม.ย. 2562 เกี่ยวกับการหาข้อยุติรถไฟฟ้าสายสีเขียวส่วนหนี้ของส่วนต่อขยายที่ 1 นั้นอยู่ระหว่างอุทธรณ์ค่าดอกเบี้ย เพราะสัญญาระหว่างกรุงเทพมหานคร และ กรุงเทพธนาคม (เคที) ไม่ได้กำหนดอัตราดอกเบี้ยไว้ จึงเห็นว่า เคทีควรจ้างที่ปรึกษาทางการเงินมาตรวจสอบและจำนวณค่าจ้างใหม่ให้ถูกต้องตามความเป็นจริง ซึ่งอาจส่งผลให้ยอดหนี้เปลี่ยนไปไม่ตรงกับที่บีทีเอสฟ้อง และถ้าหากดำเนินการครวบถ้วนและมีข้อยุติเกี่ยวกับการต่อสัมปทานจากคณะรัฐมนตรีแล้ว ก็สามารถชำระหนี้ได้นายวิศณุ กล่าวถึงส่วนต่อขยายที่ 2 (แบริ่ง-เคหะสมุทรปราการ, หมอชิต-สะพานใหม่-คูคต) ว่าบันทึกมอบหมายเมื่อวันที่ 28 ก.ค. 2559 ยังไม่สมบูรณ์ เพราะในข้อ 133 ของบันทึกนี้ระบุว่า  "บันทึกข้อตกลงนี้ไม่มีผลทำให้ 'บริษัท' (KT) เป็นตัวแทนหรือลูกจ้างของกรุงเทพมหานคร" เท่ากับว่ากรุงเทพมหานครไม่ได้ทำนิติกรรมโดยตรงกับบีทีเอส การอนุมัติงบประมาณใดๆ จึงต้องทำให้ครบถ้วนตามบัญญัติของกรุงเทพมาหนคร และต้องผ่านการพิจารณาของสภากรุงเทพมหานครด้วย
สภาฯ เตรียมถกกฎหมาย 7 ฉบับ จับตาร่าง พ.ร.บ.กัญชา ลงมติได้ทันในวันนี้หรือไม่|สภา เตรียมพิจารณากฎหมาย 7 ฉบับ จับตาร่าง พรบ.กัญชา ลงมติได้ทันในวันนี้หรือไม่นายชวน หลีกภัย ประธานสภาผู้แทนราษฎร มีคำสั่งนัดสมาชิกประชุม ในเวลา 09.30 น. วันนี้ (23 พ.ย.65) ภายหลังเปิดให้สมาชิกปรึกษาปัญหาความเดือดร้อนของประชาชนตามข้อบังคับการประชุมแล้ว จากนั้นเป็นการพิจารณาเรื่องที่คณะกรรมาธิการพิจารณาเสร็จแล้ว รวม 7 ฉบับ ได้แก่นอกจากนี้ ยังมีวาระพิจารณาเรื่องด่วน 8 ฉบับ ที่คณะรัฐมนตรีเป็นผู้เสนอ เช่น
ประยุทธ์ลั่น "พิจารณาอยู่" ปมโดนทาบเข้าพรรครวมไทยสร้างชาติ|พลเอก ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม กล่าวเมื่อวันพุธ (23 พ.ย.) ว่า กำลังพิจารณาอยู่ หลังจากได้รับการทาบทามจากพรรครวมไทยสร้างชาติให้เป็นสมาชิกพรรค"พิจารณาอยู่" พล.อ.ประยุทธ์ กล่าวคำกล่าวนี้เกิดขึ้นระหว่างพิธีเปิดการประชุมสมัชชาสมาพันธ์ทหารผ่านศึกอาเซียนครั้งที่ 21 ที่โรงแรมเซ็นทารา แกรนด์ เซ็นทรัลพลาซา ลาดพร้าว ในกรุงเทพมหานครนอกจากนี้ยังเท่ากับว่า พล.อ.ประยุทธ์ ยังไม่ได้เข้าเป็นไปสมาชิกของพรรคการเมืองดังกล่าวอย่างที่มีกระแสสะพัดก่อนหน้านี้ แต่ก็ไม่ได้หมายความว่าอดีตทหารรายนี้จะปฏิเสธเช่นกันเมื่อหลายเดือนที่ผ่านมา มีการรายงานว่านายเสกสกล อัตถาวงศ์ หรือที่หลายคนรู้จักในชื่อแรมโบ้อีสาน ก่อตั้งพรรคดังกล่าว ท่ามกลางกระแสข่าวว่าเกิดความเห็นที่ต่างกันในทิศทางการบริหารรัฐบาลและพรรคพลังประชารัฐ ระหว่าง พล.อ.ประยุทธ์ และพลเอก ประวิตร วงษ์สุวรรณ รองนายกรัฐมนตรีส่วนความเคลื่อนไหวล่าสุดนี้ที่ พล.อ.ประยุทธ์ กำลังพิจารณาเข้าร่วมพรรครวมไทยสร้างชาติ ก็เกิดขึ้นไล่เลี่ยกับที่มีกระแสข่าวว่านายธรรมนัส พรหมเผ่า สมาชิกสภาผู้แทนราษฎร (ส.ส.) จ.พะเยา และ ส.ส. คนอื่นๆ ของพรรคเศรษฐกิจไทย อาจย้ายกลับมาสังกัดพรรคพลังประชารัฐ หลังจากแยกตัวออกไปจากความขัดแย้งระหว่างนายธรรมนัสและ พล.อ. ประยุทธ์
ชาวทวิตเตอร์แห่ติดแท็ก #สมรสเท่าเทียมเท่านั้น หวังร่างกฎหมายผ่านวาระ 2-3|ผู้ใช้เว็บไซต์ทวิตเตอร์ในไทยจำนวนหนึ่งร่วมกันโพสต์สนับสนุนร่างกฎหมายฉบับหนึ่งที่เปิดทางให้คนทุกเพศสมรสกันได้อย่างเท่าเทียม ให้ผ่านการพิจารณาวาระ 2 และ 3 ของสภาผู้แทนราษฎร พร้อมติดแฮชแท็ก #สมรสเท่าเทียมเท่านั้นร่างกฎหมายแก้ไขประมวลกฎหมายแพ่งและพาณิชย์ ฉบับดังกล่าวนั้น หรือที่เรียกว่า ร่างกฎหมายสมรสเท่าเทียม คาดว่าจะเข้าสู่การพิจารณาของสภาผู้แทนราษฎรในวันพุธ (23 พ.ย.) ไม่ก็วันพฤหัสบดี (24 พ.ย.) โดยมีลำดับการพิจารณาหลังจากร่างกฎหมายคู่ชีวิต ที่หวังจะให้สิทธิกลุ่มคนเพศหลากหลายตั้งครอบครัวร่วมกัน แต่ยังให้สิทธิน้อยกว่าร่างกฎหมายสมรสเท่าเทียมก่อนหน้านี้ร่างกฎหมายสมรสเท่าเทียมผ่านการพิจารณาในวาระรับหลักการของกฎหมาย หรือวาระ 1 ด้วย 210 เสียง ต่อ 180 เสียง เมื่อวันที่ 15 มิ.ย.ส่วนวาระ 2 ที่จะเข้าสู่การพิจารณาของสภาผู้แทนราษฎรนี้ จะเป็นการพิจารณารายมาตราว่าแต่ละมาตราเสียงส่วนใหญ่เห็นชอบหรือให้แก้ไขอย่างไร ส่วนวาระ 3 คือการลงมติอีกครั้งว่าจะรับรองร่างกฎหมายหรือไม่ ถ้าหากเสียงส่วนใหญ่เห็นชอบก็จะถูกส่งให้วุฒิสภาพิจารณาต่อไปอย่างไรก็ตาม หลายฝ่ายก็สะท้อนเสียงกังวลถึงความเป็นไปได้ดังกล่าว เช่น ฝ่ายรัฐบาลอาจไม่ปล่อยให้ร่างกฎหมายสมรสเท่าเทียม ที่เสนอโดย ส.ส. พรรคก้าวไกล ซึ่งเป็นพรรคฝ่ายค้าน ผ่านได้ง่ายๆ โดยเฉพาะช่วงใกล้เลือกตั้งเช่นนี้ หรือแม้แต่เสียงสนับสนุนอาจจะไม่พอจาก ส.ส. ที่กังวลเกี่ยวกับศาสนา หรือถ้าผ่านจากสภาผู้แทนราษฎรไปได้แล้ว อาจต้องต่อสู้อีกครั้งในชั้นวุฒิสภา ที่มักมีแนวคิดอนุรักษ์นิยมแม้ไทยเป็นประเทศที่ถูกมองว่าเปิดกว้างต่อการแสดงออกของกลุ่มคนเพศหลากหลาย แต่กฎหมายรับรองสิทธิต่างๆ ยังน้อยเมื่อเทียบกับประเทศที่พัฒนาแล้วหลายประเทศทวีปเอเชียนั้นก็มีเพียงดินแดนเดียวที่รองรับการแต่งงานของคู่รักที่มีเพศกำเนิดเดียวกัน คือ ไต้หวัน ที่ให้สิทธิการสมรสอย่างเท่าเทียมตั้งแต่ปี 2562 
สภาล่ม! ชวนปิดประชุมเหตุ ส.ส. เหลือไม่ถึงครึ่ง ขณะถกกฎหมายถอดถอนท้องถิ่น|นายชวน หลีกภัย ประธานสภาผู้แทนราษฎร ประกาศปิดการประชุมกลางคัน เมื่อวันพุธ (23 พ.ย.) ขณะกำลังพิจารณาร่างพระราชบัญญัติการเข้าชื่อถอดถอนสมาชิกสภาท้องถิ่นหรือผู้บริหารท้องถิ่นร่างกฎหมายดังกล่าวพิจารณามาถึงมาตรา 9 เป็นเนื้อหาเกี่ยวกับวิธีการถอดถอนว่าควรใช้การเข้าชื่อกัน ตามกรรมาธิการเสียงข้างมาก หรือการให้ประชาชนในเขตเลือกตั้งที่ได้รับผลกระทบมาลงคะแนนว่าจะถอดถอนหรือไม่ ตามกรรมาธิการเสียงข้างน้อย ซึ่งเสียงส่วนใหญ่เห็นว่าควรใช้วิธีการเข้าชื่อกัน ตามกรรมาธิการเสียงข้างมากหลังจากนั้น ร่างกฎหมายดังกล่าวมีการเพิ่มมาตรา 9/1 ขึ้นมาตามกรรมาธิการเสียงข้างน้อย ทำให้นายชวนขอนับองค์ประชุม และหลังจากมีผู้แสดงตัวเกินครึ่งหนึ่ง ก็มีการให้ออกเสียงลงมติว่าเห็นด้วยการกรรมาธิการเสียงข้างน้อยหรือไม่ ซึ่งพบว่ามีผู้ลงคะแนนเห็นชอบ 163 เสียง ต่อ 75 เสียงขณะที่นายชวนกำลังจะพูดเพื่อเข้าสู่การพิจารณามาตรา 9/2 นายชินวรณ์ บุณยเกียรติ ส.ส. จ.นครศรีธรรมราช พรรคประชาธิปัตย์ ซึ่งเป็นกรรมาธิการที่พัฒนาร่างกฎหมายดังกล่าวขึ้นมา ลุกทักท้วงว่า ส.ส. หลายคนสับสนคำถามที่นายชวนถามเมื่อสักครู่ จึงอยากให้ลงมติใหม่ แต่นายชวนกล่าวว่าตนถามอย่างชัดเจนแล้ว และมติก็ออกมาเป็นเช่นนั้นนายจาตุรงค์ เพ็งนรพัฒน์ ส.ส. จ.ศรีสะเกษ พรรคเพื่อไทย ให้ความเห็นว่า นายชวนควรถามว่าเห็นด้วยกับกรรมาธิการเสียงข้างมากหรือไม่ตามที่ทำมาตลอด การถามว่าเห็นด้วยกับเสียงข้างน้อยหรือไม่นั้นก่อความสับสนจริงนายชวนจึงเรียกนับองค์ประชุมใหม่ เพื่อจะสอบถาม ส.ส. ว่าควรให้ลงมติใหม่หรือไม่ แต่มี ส.ส. หลายคน หนึ่งในนั้น คือ นายจุลพันธ์ อมรวิวัฒน์ ส.ส. จ.เชียงใหม่ พรรคเพื่อไทย ท้วงติงว่า ถ้าหากให้นับใหม่เท่ากับเป็นการสร้างบรรทัดฐานใหม่ว่าสามารถลงมติโต้แย้งมติที่ลงไปแล้วหรือไม่ประธานสภาผู้แทนราษฎร จึงอธิบายว่า บางครั้งการลงมติก็เกิดการสับสนได้ แต่ไม่บ่อยนัก และนี่เป็นครั้งแรกในรอบเกือบ 4 ปีที่สภาผู้แทนราษฎรชุดนี้ทำหน้าที่มา ซึ่งที่ตนจะให้ลงมตินั้นก็ไม่ใช่การลงมติเพื่อแย้งกับมติที่ลงไปแล้ว แต่เพียงต้องการสอบถามว่า ส.ส. ต้องการให้ลงมติใหม่หรือไม่ จึงเรียกนับองค์ประชุม แต่พบว่า ส.ส. แสดงตัวไม่ครบองค์ประชุม"ก็ขอขอบคุณผู้ที่มานะครับ ส่วนผู้ที่ไม่มาก็จะเปิดเผยชื่อครับ แล้วก็จะให้ชาวบ้านถามเองว่าทำไมผู้แทนของท่านไม่มาประชุม" นายชวน กล่าวก่อนปิดการประชุมเหตุการณ์สภาฯ ล่มครั้งนี้ ทำให้ร่างกฎหมายดังกล่าวยังพิจารณาไม่เสร็จและทำให้ร่างกฎหมายอื่นๆ ล่าช้าไปด้วย ซึ่งการประชุมในสัปดาห์นี้มีกำหนดพิจารณากฎหมายถึง 7 ฉบับ ซึ่งมีร่างกฎหมายกัญชา และร่างกฎหมายสมรสเท่าเทียม รวมอยู่ด้วย
ชูวิทย์ ยื่นเสรีพิศุทธ์สอบเส้นทางการเงินสันธนะ พร้อมหลักฐานโยงธรรมนัส|นายชูวิทย์ กมลวิศิษฎ์ อดีตสมาชิกสภาผู้แทนราษฎร เข้ายื่นหนังสือต่อ พลตำรวจเอก เสรีพิศุทธ์ เตมียเวส ประธานคณะกรรมาธิการป้องกันและปราบปรามการทุจริตและประพฤติมิชอบ (ป.ป.ช.) เพื่อขอให้สอบสวนเส้นทางการเงินนายสันธนะ ประยูรรัตน์ อดีตตำรวจสันติบาล จากที่เห็นอยู่บ้านราคาแพง ลูกเมีย มีรถหรู มีการใช้จ่ายเงินทั้งที่ถูกไล่ออกจากราชการ โดยอ้างว่าทำงานต่างประเทศ ไม่ทราบว่าอยู่บริษัทอะไร เสียภาษีหรือไม่สืบเนื่องจากที่ตนได้ออกมาเปิดเผยเรื่องนายทุนจีนสีเทา ซึ่งถือว่าตอนนี้เป็นวาระแห่งชาติ จนวันนี้มีการออกหมายจับนายหาว เจ๋อ ตู้ ถือว่าตนหมดภาระหน้าที่แล้ว และยินดีมอบข้อมูลต่างๆ ที่แสดงถึงทรัพย์สินของกลุ่มทุนจีนสีเทานี้ ให้ พลตำรวจเอก สุรเชษฐ์ หักพาล รองผู้บัญชาการตำรวจแห่งชาติ ไปทำตามหน้าที่ต่อ แต่ภายหลังจากที่ตนเผยเผยข้อมูลได้ไม่นาน ก็มีนายสันทนะ ที่ตนมองว่า เป็นบุคคลอันตรายต่อสังคม โดยใช้สื่อตีมูลค่าตนเอง เข้ามาที่โรงแรมของตนและป้ายสีว่า มีการมั่วสุมเสพยา มีการอ้างเรื่องอาบอบนวดที่ตนขายไปเมื่อหลายปีก่อนวันนี้ ตนจึงยื่นคณะกรรมาธิการป้องกันและปราบปรามการทุจริต (กมธ.ป.ป.ช.) สภาผู้แทนราษฎร และเชื่อว่า การทำหน้าที่ของ พล.ต.อ.เสรีพิศุทธ์ จะมีความตรงไปตรงมา ชัดเจน พร้อมมอบเอกสารหลักฐาน สาเหตุที่ราชการปลดนายสันทนะออกจากเจ้าหน้าที่ตำรวจ ซึ่งนายสันทนะได้ขออุทธรณ์ แต่ฟังไม่ขึ้น จึงมีคำสั่งใหม่ ให้ไล่ออกจากราชการเป็นการถูกต้องเหมาะสมแล้ว จากนั้นมีการเรียกคืนเครื่องราชถอดยศทั้งหมด เมื่อปี 2561 เหตุผลเพราะมีการเข้าไปแสดงพฤติกรรมที่ไม่เหมาะสมที่ดอนเมืองหลังจากนี้ ตนยินดีที่ให้เข้ามาให้ข้อมูลกับ กมธ.ป.ป.ช. ทั้งในกรณีที่ตนมายื่น หรือกรณีที่นายสันธนะ จะมายื่นให้สอบตนก็ตาม  อย่างไรก็ตาม ทราบข่าวว่า วันนี้นายสันธนะจะเดินทางมายื่นหนังสือที่นี่ ตนก็จะรอ สังเกตมาหลายครั้งแล้วเมื่อตนไปที่ใดนายสันธนะจะตามมาทีหลังเสมอ จึงมีของมาฝากคือ เกมส์แกะน้ำตาล ที่เป็นเกมส์ในซีรีส์เกาหลีใต้เรื่อง Squid Game (สควิดเกม) ไปให้เล่น เพราะชีวิตนายสันธนะอยู่บนเส้นด้ายแล้วขณะเดียวกัน นายชูวิทย์ยังเปิดหลักฐานที่เกี่ยวข้องกับ ร.อ.ธรรมนัส พรหมเผ่า ต่อหน้าสื่อมวลชนถึงเที่ยวบินที่เดินทางไปจังหวัดร้อยเอ็ด อีกทั้งยังกล่าวถึงเส้นทางการเงินของนายหาวโดยเฉพาะการบริจาคเงินให้พรรคพลังประชารัฐ 3 ล้านบาท จะมีความเกี่ยวข้องอย่างไร กับใครบ้าง เป็นหน้าที่ของทางการที่จะต้องตรวจสอบ
“สามารถ” ชู "บิ๊กป้อม" ทำให้คนไทยได้ดูฟุตบอลโลกครบทุกนัด ซัด “ปกรณ์วุฒิ” ไร้วุฒิภาวะ|“สามารถ” ซัด “ปกรณ์วุฒิ” ไร้วุฒิภาวะ ชี้ คนไทยได้ดูบอลโลกครบทุกแมตซ์ เพราะ “บิ๊กป้อม” ไม่แปลกที่จะมีแต่คนชื่นชม นายสามารถ เจนชัยจิตรวนิช อดีตผู้ช่วยรัฐมนตรีว่าการกระทรวงยุติธรรม กล่าวถึงกรณีนายปกรณ์วุฒิ อุดมพิพัฒน์สกุล ส.ส.บัญชีรายชื่อ พรรคก้าวไกล ได้อภิปรายตั้งคำถามคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ (กสทช.) เรื่องค่าลิขสิทธิ์บอลโลก และมีการพาดพิงถึงพล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) ว่า การที่นายปกรณ์วุฒิ กล่าวพาดพิง พล.อ.ประวิตร ถึงเรื่องนาฬิกา เป็นการแสดงวุฒิภาวะที่ต่ำมาก วันนี้คนไทยทั้งประเทศได้ดูฟุตบอลโลกถือว่าเป็นสิ่งที่ดี เพราะ 4 ปีถึงจะมีครั้งหนึ่งนายสามารถ กล่าวต่อว่า เนื่องจากเป็นช่วงเวลาใกล้การเลือกตั้ง สิ่งที่นายปกรณ์พูดแบบโจมตี ใส่ร้ายป้ายสี ให้ประชาชนเข้าใจในตัวของ พล.อ.ประวิตร ผิด ถือว่าสุ่มเสี่ยงต่อกฎหมายตามที่ กกต.ได้ระบุเอาไว้ชัด ตนอยากจะเตือนสตินายปกรณ์วุฒิ ว่า ถ้าเราไม่รู้อะไรให้ฟัง พูดง่ายๆ ก็คือ ให้ปิดปากเอาไว้และใช้หูฟัง ตนจะพูดให้นายปกรณ์วุฒิฟังว่า ทำไมคนไทยถึงชื่นชม พล.อ.ประวิตร เพราะถ้าไม่มีท่านคนไทยจะไม่ได้ดูฟุตบอลโลกครบทุกนัดเช่นนี้“การที่ พล.อ.ประวิตร นำบอลโลกมาให้คนไทยได้ดูก็เพื่อเป็นการปลูกฝังให้เยาวชนของไทยสนใจในกีฬา ซึ่งถ้าอนาคตประเทศไทยของเรามีนักฟุตบอลระดับโลกได้ ก็จะสามารถเปลี่ยนแปลงชีวิตได้ทันที รวมไปถึงการพัฒนาชาติได้ด้วย การซื้อลิขสิทธิ์บอลโลกในครั้งนี้ไม่ได้ใช้ภาษีของประชาชน แสดงให้เห็นว่าทำไมคนไทยถึงขอบคุณ พล.อ.ประวิตร” 
“ยุทธพงศ์” ซัดรัฐบริหารถไฟฟ้าเหลว ป้องหนี้ 4 หมื่นล้านไม่เกี่ยวผู้ว่าฯ ”ชัชชาติ”|“ยุทธพงศ์” ซัดรัฐบริหารถไฟฟ้าเหลว ป้องหนี้ 4 หมื่นล้านไม่เกี่ยวผู้ว่าฯ”ชัชชาติ” ปัญหาเกิดมาก่อน แนะยกเลิกมติ คสช.กรณีส่วนต่อขยายนอกเขตกทม. โอนการบริหารคืนรฟม.เปิดประมูลตามพ.ร.บ.ร่วมทุนนายยุทธพงศ์ จรัสเสถียร รองหัวหน้าพรรคเพื่อไทย กล่าวถึงปัญหาโครงการรถไฟฟ้าสายสีเขียว และส่วนต่อขยายรถไฟฟ้า ที่ล่าสุด บีทีเอส ทวงหนี้4 หมื่นล้านบาท จากกทม.ว่า เรื่องดังกล่าว พรรคเพื่อไทยเปิดประเด็น และนำมาอภิปรายคัดค้าน ถึง 3 ครั้ง แต่การแก้ไขยังไม่คืบหน้า โดยปัญหาดังกล่าวสืบเนื่องมานาน และการก่อสร้างส่วนต่อขยายที่ 2 ช่วงหมอชิต – สะพานใหม่ – คูคต และแบริ่ง – สมุทรปราการ ที่อยู่นอกเขตอำนาจกทม.ทำให้ กทม.ไม่สามารถอนุมัติเบิกจ่ายเงินได้เพราะเป็นเรื่องของการรถไฟฟ้าขนส่งมวลชนแห่งประเทศไทย (รฟม.) ที่เป็นเจ้าภาพดำเนินการ แต่รัฐบาลคสช.ได้มอบให้กทม.ไปวิ่งรถแทน รฟม.และกทม.ได้ไปจ้างกรุงเทพธนาคม บริษัทลูก กทม.ซึ่งไปจ้างบีทีเอส ดำเนินการต่อ ทั้งที่เป็นทรัพย์ สินรฟม.โดยให้วิ่งรถไปถึงปี 2585 โดยวิธีพิเศษไม่มีการประมูล ไม่ผ่าน พ.ร.บ.ร่วมทุน ทั้งนี้มูลค่าหนี้ 4 หมื่นล้านบาท ส่วนแรกมีค่าระบบไฟฟ้า ส่วนที่ 2 คือปล่อยนั่งฟรีตั้งแต่ปี 2561 และส่วนที่3 เกิดจากจะควบรวมเป็นเส้นเดียวโดยให้สัมปทาน 40 ปีให้ กทม.ไม่ต้องจ่ายเงินดังนั้น ปัญหาทั้งหมดเกิดจากรัฐบาล พล.อ.ประยุทธ์ จันทร์โอชา นายกรัฐมนตรี บริหารล้มเหลว ที่เลี่ยงกฎหมายแล้วไปออก ม.44 และให้ กทม.รับโอนจาก รฟม.นำไปสู่การเจรจาและต่อสัมปทานล่วงหน้า “ปัญหาตรงนี้เกิดก่อนที่นายชัชชาติ สิทธิพันธุ์ เป็นผู้ว่าฯ จึงเป็นเหตุผลที่นายชัชชาติ ไม่สามารถจ่ายเงินได้ เพราะส่วนต่อขยายดังกล่าวอยู่นอกเขตกทม.ซึ่งสภากทม.ไม่มีอำนาจเบิกจ่ายได้”นายยุทธพงษ์ กล่าวว่า พรรคเพื่อไทย ขอเสนอทางออกคือให้กทม.โอนหนี้ และทรัพย์สินส่วนต่อขยายที่ 2 ที่วิ่งรถนอกเขตกทม.กลับคืนไปให้ รฟม.ส่วน รฟม.จะนำไปวิ่งรถหรือจะเปิดประมูลอย่างใดให้เป็นไปตามพ.ร.บ.ร่วมทุน ไม่ควรให้เป็นภาระ กทม. นอกจากนั้น ครม.ควรมีมติยกเลิกคำสั่งคสช.ที่ 3 / 2562 กรณีส่วนต่อขยายสัมปทานนอกเขตกทม.โดยเร็วที่สุด 
“แรมโบ้” ผงาด นั่งหัวหน้าพรรคเทิดไท ย้ำจุดยืนสนับสนุน พล.อ.ประยุทธ์ เป็นนายกฯ|“แรมโบ้” ผงาด นั่งหัวหน้าพรรคเทิดไท “สุชาติ” เลขาธิการพรรค ย้ำจุดยืนสนับสนุน พล.อ.ประยุทธ์ เป็นนายกฯอีก ทำงานแก้ไขปัญหาเพื่อประชาชน ปกป้องสถาบัน ไม่ร่วมงานพรรคล้มล้างสถาบัน เชื่อมั่น 3 ป.ไม่แตก ทำงานคู่ขนานพรรคไทยรักชาติ จัดการประชุมใหญ่วิสามัญพรรคครั้งที่ 1 ที่โรงแรม เบสท์เวสเทิร์น พลัสแวนด้า มีวาระเปลี่ยนชื่อพรรคเป็น “พรรคเทิดไท” พร้อมเลือกกรรมการบริหารพรรคใหม่ เนื่องจากนายสุชาติ บรรดาศักดิ์ ลาออกจากการเป็นหัวหน้าพรรค โดยจากการลงคะแนนของสมาชิกพรรคทั่วประเทศ มีคะแนนเป็นเอกฉันท์เลือกนายเสกสกล อัตถาวงศ์ หรือ แรมโบ้ เป็นหัวหน้าและนายสุชาติ บรรดาศักดิ์ เป็นเลขาธิการพรรคเทิดไทนายเสกสกล ระบุว่าพรรคได้เปลี่ยนชื่อจากรวมไทยรักชาติเป็นพรรคเทิดไท มีจุดยืนคือ ปกป้องสถาบันของชาติ และคงไว้ซึ่งประมวลกฎหมายอาญามาตรา 112 ไม่เอาคนที่ล้มล้างสถาบัน สนับสนุนให้พลเอกประยุทธ์ จันทร์โอชา นายกฯ เป็นนายกต่อในเวลาที่เหลือ ขณะเดียวกันให้ความสำคัญกับคนทุกกลุ่ม ทำงานเพื่อประชาชน แก้ไขปัญหาให้เกษตรกรรากหญ้า แก้ปัญหาหนี้สิน ส่งเสริมความอยู่ดีกินดี ทั้งนี้จะมีการกำหนดยุทธศาสตร์ของพรรคอีกครั้งหนึ่งนายเสกสกล ยังกล่าวถึงกระแสข่าวพล.อ.ประยุทธ์ จะย้ายไปร่วมงานการเมืองกับพรรครวมไทยสร้างชาติ ว่าที่ผ่านมาตนเองเคยมีส่วนร่วมก่อตั้งพรรครวมไทยสร้างชาติ เพราะมองว่าพล.อ.ประยุทธ์อาจจะถูกกดดันจนไม่พรรครองรับ แต่ตัวเองไม่เหมาะกับพรรครวมไทยสร้างชาติ จึงได้หาคนประวัติดีอย่างนายพีระพันธุ์ สาลีรัฐวิภาค ไปเป็นหัวหน้าพรรครวมไทยสร้างชาติซึ่งเรื่องเซอร์ไพรส์มีตัวย่อบิ๊ก ต. ที่ว่าก็คือบิ๊กตุ๋ย ไม่ใช่บิ๊กตู่ และตนเองยังประกาศชัดเจนตั้งแต่ต้นว่าจะไม่รับตำแหน่งในพรรครวมไทยสร้างชาติ จนกระทั่งมาเจอพรรครวมไทยรักชาติที่มีจุดยืนชัดเจน มีอุดมการณ์เดียวกันนายเสกสกล​ ยังเชื่อมั่นว่า 3 ป.ไม่มีทางแยกกันอย่างแน่นอน แม้ว่าพลเอกประยุทธ์ จะย้ายไปอยู่กับพรรครวมไทยสร้างชาติตามที่มีกระแสข่าวออกมา และเชื่อว่า พลเอกประยุทธ์ และพลเอกประวิตร วงษ์สุวรรณ จะทำงานทางการเมืองคู่ขนานกันได้ ไม่มีปัญหา เพราะความเป็นพี่เป็นน้อง 50 ปี ตัดกันไม่ขาด และจะร่วมรัฐบาลกันได้แน่นอนพร้อมย้ำว่า พรรคเทิดไทสามารถร่วมงานทางการเมืองได้กับทุกพรรค ยกเว้นพรรคที่มีแนวทางปฏิรูปสถาบัน และแก้ไขกฎหมายมาตรา 112 โดยพร้อมเป็นพรรคหลักในการปกป้องสถาบัน และจะส่งผู้สมัคร ส.ส.เขตครบทั้ง 400 เขต และส.ส.บัญชีรายชื่อ100คน ตามกฎหมาย แต่ยังไม่ได้ตั้งเป้าที่นั่งส.ส.เพราะทุกอย่างขึ้นกับประชาชน และการเมืองอะไรก็เกิดขึ้นได้นายเสกสกล ระบุว่า ได้พูดคุยกับพลเอกประยุทธ์ มาโดยตลอด และได้ไปพบพลเอกประยุทธ์ที่จังหวัดเพชรบูรณ์ โดยพลเอกประยุทธ์เข้าใจแนวทางการทำงานของแรมโบ้ไม่ว่าจะไปอยู่กับพรรคใด แต่ได้กำชับว่าขอให้คงจุดยืนปกป้องสถาบันหลัก และทำประโยชน์ให้ประชาชน ซึ่งพลเอกประยุทธ์ ไม่เคยขัดขวาง หรือไม่สนับสนุนการทำงานของแรมโบ้สำหรับในการประชุมพรรคครั้งนี้ยังมีกลุ่มศูนย์รวมประชาชนปกป้องสถาบัน (ศปปศ.), คชอ., นักรบองค์ดำ นอกจากนี้​ ยังมีเพื่อ ส.ส. หมอระวี นายแพทย์ ระวี มาศฉมาดล หัวหน้าพรรคพลังธรรมใหม่ นางสาวปารีณา ไกรคุปต์ อดีต ส.ส พรรคพลังประชารัฐ ร่วมยินดี 
“ตรีชฎา” ติง รัฐปล่อยกัญชาคาเฟ่ ผุดกลางเมือง วอนเร่งทบทวน|“ตรีชฎา” ติง รัฐปล่อยกัญชาคาเฟ่ ผุดกลางเมือง ขอหยุดทำลายอนาคตลูกหลานก่อนจะฟื้นคืนสภาพเดิมไม่ได้ นางสาวตรีชฎา ศรีธาดา รองโฆษกพรรคเพื่อไทย กล่าวว่า ขณะมีข้อมูลที่ได้รับจากคนในพื้นที่รวมทั้งในสื่อสังคมออนไลน์ได้นำเสนอว่า มีการเปิดกัญชาคาเฟ่ ในหลายจังหวัด ซึ่งย่านถนนข้าวสารใจกลางเมืองกรุงเทพมหานคร มีร้านหลายร้านเปิดขายกัญชาในลักษณะสันทนาการ มีการจัดเก้าอี้นั่ง และระบบระบายควันในห้องอย่างหรูหรา ลูกค้า 90% เป็นชาวต่างชาติ อีก 10% เป็นคนไทย ที่เข้ามาบริโภคเครื่องดื่มที่เป็นผลิตภัณฑ์จากกัญชา โดยเฉพาะจากช่อดอก โดยผู้ประกอบการอ้างว่ามีใบอนุญาตและในการขออนุญาตก็มีเจ้าหน้าที่จากกรมการแพทย์แผนไทยฯเข้ามาตรวจสถานที่ก่อน ทั้งๆ ขัดต่อกฎกระทรวงสาธารณสุขข้อ 3 (5) ห้ามจําหน่ายสมุนไพรควบคุมเพื่อการสูบในสถานที่ประกอบการ เว้นแต่การจําหน่าย โดยผู้ประกอบวิชาชีพเวชกรรม ตามกฎหมายว่าด้วยวิชาชีพเวชกรรม ผู้ประกอบวิชาชีพการแพทย์แผนไทย ซึ่งก่อนหน้านี้นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ได้ออกประกาศกระทรวงสาธารณสุขฉบับแรกที่ประกาศเมื่อเดือนมิ.ย.65 ไม่มีบทลงโทษ ทำให้เกิดร้านกัญชาสันทนาการผุดขึ้นเป็นดอกเห็ดนี่คือกัญชาทางการแพทย์ตรงไหนนางสาวตรีชฎา ระบุว่า ในสภาวะสุญญากาศที่ไม่มีกฏหมายออกมารองรับ ทั้งเพื่อการควบคุมการใช้และการกำหนดโทษผู้ฝ่าฝืนการจำหน่ายกัญชา ยังหลักลอยไร้การวางมาตรการป้องกันการเข้าถึงกัญชาได้โดยง่าย ขณะนี้กัญชาถูกปลดล็อคไม่ใช่สารเสพติดให้โทษ มีแต่ประกาศกระทรวงสาธารณสุขที่ออกมาแต่ไม่มีผลในการควบคุมและลงโทษในทางปฏิบัติ จะเกิดผลกระทบต่อเด็กและเยาวชนยากที่จะป้องกันแก้ไข นี่คือความห่วงใยของพรรคเพื่อไทยและคนไทยทั้งประเทศ รัฐบาลผสมจากหลายพรรคจะมีท่าทีอย่างไรต่อการที่พรรคภูมิใจไทยผลักดันนโยบายกัญชาเสรีโดยที่ไม่มีมาตรการที่รัดกุมในการป้องกันพรรคเพื่อไทย ยังยืนยันว่า สนับสนุนกัญชาเพื่อประโยชน์ในทางการแพทย์ ใช้บำบัดรักษาโรคภัยต่างๆ เท่านั้น ไม่สนับสนุนกัญชาเพื่อสันทนาการ, ไม่สนับสนุนให้ประเทศไทยเป็นศูนย์กลางกัญชา และทวงคืนอนาคตลูกหลานไทยจากกัญชา ที่สามารถเข้าถึงได้ง่ายจากการปล่อยกัญชาเสรี มีกัญชาฟรีทุกบ้าน จึงอยากให้ พล.อ.ประยุทธ์ จันทร์โอชา นายกรัฐมนตรีและนายอนุทิน ผู้กำกับนโยบาย กลับมาทบทวน เรื่องกัญชาเสรีอย่างละเอียดอีกครั้ง เพราะปัจจุบันหากเยาวชนนำกัญชามาเสพโดยขาดความรู้ความเข้าใจ จะเกิดผลต่อจิตประสาท เกิดปัญหาตามมา ทิ้งเป็นมรดกบาปให้ลูกหลานจะสายเกินแก้ หากยังปล่อยให้ปลูกและขายกันอย่างเสรีต่อไปแบบนี้ สังคมไทยจะตกต่ำดำดิ่งลงยิ่งกว่าที่เป็นอยู่
"ธนกร" มั่นใจความนิยม "บิ๊กตู่" พุ่ง ติงฝ่ายค้าน วางการเมืองลงบ้าง|“ธนกร” มั่นใจความนิยม”บิ๊กตู่”พุ่งต่อเนื่อง ยก “โครงการบัตรสวัสดิการแห่งรัฐ ปี 2565” ช่วยดูแลผู้มีรายได้น้อยต่อเนื่อง ติงฝ่ายค้าน วางการเมืองลงบ้าง อย่ารอถึงวันที่ประชาชนลงโทษแล้วมานั่งเสียใจทีหลังนายธนกร วังบุญคงชนะ ส.ส.บัญชีรายชื่อ พรรคพลังประชารัฐ กล่าวว่า ขอขอบคุณรัฐบาล โดยเฉพาะ พล.อ.ประยุทธ์ จันทร์โอชา นายกรัฐมนตรีและรมว.กลาโหม ที่ให้ความสำคัญในการดูแลประชาชนผู้มีรายได้น้อย ให้เข้าถึงสวัสดิการของรัฐอย่างทั่วถึง อย่างต่อเนื่องผ่าน “โครงการบัตรสวัสดิการแห่งรัฐ ปี 2565”ซึ่งผู้ลงทะเบียนสามารถตรวจสอบสถานะการลงทะเบียนได้ผ่านเว็บไซต์ https://บัตรสวัสดิการแห่งรัฐ.mof.go.th หรือ https://welfare.mof.go.th โดยตั้งแต่วันที่ 5 กันยายน – 31 ตุลาคม 2565 มีประชาชนลงทะเบียนทั้งสิ้น 22,295,183 ราย มีผู้ที่ลงทะเบียนที่มีสถานะแสดงข้อความว่า “กระทรวงการคลังได้รับข้อมูลการลงทะเบียนของท่านครบถ้วนแล้ว” จำนวน 21,016,770 ราย ผ่านการตรวจสอบข้อมูลกับกรมการปกครองมีจำนวน 19,630,347 ราย คิดเป็นร้อยละ 93.40 ของผู้ลงทะเบียนที่มีข้อมูลครบถ้วนแล้ว โดยกระทรวงการคลังจะประกาศผลและให้ยืนยันตัวตนในเดือน มกราคม 2566 ซึ่งทำให้การใช้เงินงบประมาณได้ตรงกับกลุ่มเป้าหมายที่ต้องการมากที่สุด ไม่มีการรั่วไหลทั้งนี้ หลังจากมีการประกาศผลและให้ยืนยันตัวตนในเดือน มกราคม 2566 เพื่อประกาศให้ใช้สิทธิบัตรสวัสดิการแห่งรัฐผ่านบัตรประชาชนได้ จะยิ่งทำให้ประชาชนเชื่อมั่นในตัวนายกฯ มากขึ้น เพราะเป็นผลงานที่จับต้องได้อย่างเป็นรูปธรรม เน้นช่วยเหลือประชาชนมากกว่าการตอบโต้ทางการเมืองรายวัน ซึ่งหากฝ่ายค้านรู้จักวางการเมืองลงบ้าง หันมาสนใจความเดือดร้อนของประชาชนด้วยการลงมือทำมากกว่าการวิพากษ์วิจารณ์รายวัน พร้อมเชื่อว่า ประเทศไทยจะขับเคลื่อนไปได้ไกลกว่านี้ อย่ารอจนถึงวันที่ประชาชนลงโทษผ่านผลการเลือกตั้ง แล้วค่อยมานึกเสียใจทีหลัง
"พ่อมดดำ" ปัดตบหัว ส.จ.เปี๊ยก กลางงานศพ เผยแค่ทักทายลูกน้องเก่า|พ่อมดดำ แจงหลังถูกรองนายก อบจ.แปดริ้ว แจ้งความ อ้างถูกตบกลางงานศพ ขณะลงพื้นที่ อ.สนามชัยเขต จ.ฉะเชิงเทรา เผยแค่ทักทายลูกน้องเก่า เชื่อจงใจปั่นกระแสเพื่อหวังผลทางการเมือง เตือนระวังอย่าแจ้งความเท็จ พร้อมฝากให้ตำรวจพื้นที่กวดขันกลุ่มมือปืน และอาวุธสงครามในพื้นที่ช่วงใกล้เลือกตั้งวันที่ 27 พ.ย.65 เวลา 14.36 น. ผู้สื่อข่าวได้รับประสานเพื่อชี้แจงข้อเท็จจริง จากทีมงานฝ่ายประชาสัมพันธ์ นายสุชาติ ตันเจริญ รองประธานสภาผู้แทนราษฎรคนที่ 1 ถึงกรณีที่ นายวรรณา รอดพิทักษ์ รองนายกองค์การบริหารส่วนจังหวัด (อบจ.) ฉะเชิงเทรา ได้เข้าแจ้งความร้องทุกข์ต่อพนักงานสอบสวน สภ.สนามชัยเขต จ.ฉะเชิงเทรา พร้อมระบุว่าถูก นายสุชาติ ตันเจริญ ส.ส.ฉะเชิงเทรา เขต 3 ตบศีรษะพร้อมด่าทอด้วยถ้อยคำหยาบคายระหว่างที่พบกันในงานศพที่วัดทุ่งส่อหงษา หมู่ 11 ต.ท่ากระดาน อ.สนามชัยเขต จ.ฉะเชิงเทรา เมื่อวันที่ 26 พ.ย.65 นั้น นายสุชาติ ตันเจริญ ส.ส.ฉะเชิงเทรา และรองประธานสภาผู้แทนราษฎร คนที่ 1 ได้ชี้แจงว่า นายวรรณา หรือ ส.จ.เปี๊ยก เคยเป็นลูกน้องคนสนิทคนหนึ่งของตน ที่ตามปกติเวลาที่ นายวรรณา มาหาตน ก็จะแสดงความเคารพกราบตักตน เพราะว่าตนเคยช่วยชีวิต นายวรรณาไว้ เมื่อครั้งถูกยิงเกือบถึงชีวิตและยังดูแลครอบครัวของ ส.จ.เปี๊ยก ที่มีหลายบ้านเป็นอย่างดี เมื่อพบหน้าครั้งนี้ก็เป็นตนที่เป็นฝ่ายเข้าไปทักทาย โดยได้ใช้มือเคาะไปที่หัวในลักษณะที่ไม่ได้รุนแรง แต่เป็นการสัพยอกไปว่า ได้ยินว่า ส.จ.เปี๊ยก ชอบพูดจาว่าร้ายตนก็เพียงเท่านั้น ไม่ได้มีเจตนาข่มขู่ หรือแสดงความอาฆาตมาดร้ายอย่างที่ ส.จ.เปี๊ยก พยายามกล่าวหา เรื่องนี้สามารถสอบถามผู้ที่อยู่ในงานได้ว่า เหตุการณ์เป็นอย่างไรเพราะทราบว่าในเฟซบุ๊กก็มีผู้ที่เห็นเหตุการณ์เข้าไปคอมเมนท์ถึงข่าวที่มีการนำเสนอในสื่อท้องถิ่นว่า เป็นเพียงการทักทายกันเท่านั้น ดังนั้นที่ ส.จ.เปี๊ยก บอกว่า จะไปแจ้งความนั้น ก็อาจจะเป็นการแจ้งความเท็จ “ต้องถาม ส.จ.เปี๊ยก ว่าเหตุที่ทำให้เป็นเรื่องใหญ่โต ทำลายชื่อเสียงคนที่มีบุญคุณกับชีวิต และทุกๆครอบครัวของ ส.จ.เปี๊ยก เป็นไปในลักษณะที่ชาวบ้านพูดกันและเรียกว่า "เนรคุณ" ใช่หรือไม่ เพียงเพราะต้องการผลประโยชน์ส่วนตัวที่รับใช้กลุ่มการเมืองฝ่ายตรงข้ามและในด้านการเมืองหรือเปล่า” นายสุชาติ ระบุ โดยนายสุชาติ ยังกล่าวอีกว่า หากถ้ามีการทำร้ายร่างกาย และต่อว่าหยาบคายใส่ ส.จ.เปี๊ยก จริง คงเป็นไปไม่ได้ เพราะ ส.จ.เปี๊ยก ไปร่วมงานนี้นั้น มีลูกน้องที่มีลักษณะคล้ายพวกมือปืน ขับรถติดตามอีก 3-4 คัน และขณะเกิดเหตุก็ยืนอยู่ด้านหลังงาน เฝ้าคอยระวังให้ ส.จ.เปี๊ยก อยู่ตลอด จึงยิ่งเป็นไปไม่ได้ที่จะมีการทำร้ายร่างกายและข่มขู่ตามที่ส.จ.เปี๊ยก กล่าวหาและท้ายที่สุดนี้ อยากฝากให้เจ้าหน้าที่ตำรวจในพื้นที่ด้วยว่า ช่วงนี้ใกล้ถึงการเลือกตั้งใหญ่ ควรจะเข้มงวดกวดขันตรวจตราอาวุธปืน และอาวุธสงคราม ตลอดจนตรวจสอบประวัติมือปืนต่างๆ ให้เป็นตามนโยบายของผู้บัญชาการตำรวจแห่งชาติ (ผบ.ตร.) ด้วย. นายสุชาติ ระบุในคำแถลงชี้แจง
นักข่าวถามประยุทธ์ปรับ ครม. เมื่อไหร่ เจ้าตัวเผย "เดี๋ยวปรับก็รู้เอง"|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ตอบคำถามผู้สื่อข่าวเมื่อวันจันทร์ (28 พ.ย.) เกี่ยวกับการกระแสข่าวเรียกร้องให้ปรับคณะรัฐมนตรีว่า "เดี๋ยวปรับก็รู้เอง"การให้สัมภาษณ์นี้มีขึ้นหลังจากนายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ที่ดำรงตำแหน่งหัวหน้าพรรคประชาธิปัตย์ด้วย ทวงสัญญาการปรับคณะรัฐมนตรี ที่เสนอชื่อนายนริศ ขำนุรักษ์ ให้เป็นรัฐมนตรีช่วยว่าการกระทรวงมหาดไทยแทนนายนิพนธ์ บุญญามณีผู้สื่อข่าวถาม พล.อ.ประยุทธ์ อีกว่า จะปรับคณะรัฐมนตรีช่วงต้นเดือนธันวาคมหรือไม่ แต่กลับได้รับคำตอบว่า (การปรับคณะรัฐมนตรี)ไม่มีผลอะไรกับผู้สื่อข่าว และตนจะปรับเมื่อใดก็เมื่อนั้นเหตุนี้ทำให้ผู้สื่อข่าวถามต่อไปว่า แสดงว่ามีข้อเสนอไปถึง พล.อ.ประยุทธ์ ให้ปรับคณะรัฐมนตรีแล้วใช่หรือไม่ พล.อ.ประยุทธ์ ตอบว่า "เสนอมาก็พิจารณาไงจ๊ะ"ต่อมา ผู้สื่อขข่าวถามอีกว่า จะเป็นการปรับคณะรัฐมนตรีแบบใหญ่หรือเล็ก พล.อ.ประยุทธ์ ตอบเพียงว่า ว่างตรงไหนก็ปรับตรงนั้น
ธนาธร โผล่รัฐสภา-เสนอร่างแก้รัฐธรรมนูญ เลือกตั้งผู้ว่าฯ-เพิ่มอำนาจท้องถิ่น|การประชุมรัฐสภา ที่มีนายพรเพชร วิชิตชลชัย รองประธานรัฐสภา ทำหน้าที่ประธานในที่ประชุมได้เข้าสู่วาระพิจารณาร่างรัฐธรรมนูญ แก้ไขเพิ่มเติม (ฉบับที่…) พ.ศ…. เกี่ยวกับหมวดการปกครองท้องถิ่น และการกระจายอำนาจ ที่นายธนาธร จึงรุ่งเรืองกิจ หัวหน้าคณะก้าวหน้า และประชาชน จำนวน 76,591 คน เสนอนายธนาธร นำเสนอว่า ร่างแก้ไขรัฐธรรมนูญเป็นฉบับปลดล็อกท้องถิ่น เพื่อทำให้อำนาจและอิสระต่อการบริหาร งบประมาณ รวมถึงประชามติปรับโครงสร้างการบริหารประเทศครั้งใหญ่ โดยยังยึด หลักการพื้นฐานอำนาจเป็นของประชาชน และประชาชนเป็นผู้เลือกตัวแทนหัวหน้าคณะก้าวหน้า ที่กล่าวต่อประชุมรัฐสภาต่อไปว่า ร่างแก้ไขรัฐธรรมนูญนี้มีความชัดเจนในอำนาจของการให้บริการสาธารณะ การออกแบบพัฒนาชุมชนของตนเอง เพื่อพัฒนาจังหวัดไปข้างหน้าตอบสนองความต้องการของประชาชนในชุมชน ขณะเดียวกันยังกำหนดให้จัดสรรงบประมาณมีความเป็นธรรม เพียงพอต่อการปฏิบัติภารกิจที่ได้รับอย่างมีประสิทธิภาพ โดยเพิ่มจากปัจจุบันที่ท้องถิ่นได้รับงบเพียง 30% ของรายได้ที่เก็บได้ไปเป็น 50%ขณะเดียวกัน เชื่อว่าการแบ่งสรรอำนาจ จัดสรรงบที่เป็นธรรมตามร่างปลดล็อกท้องถิ่น จะทำให้เป็นจริงได้ ภายใน 10 – 15 ปี โดยร่างนี้เสนอให้ทำประชามติภายใน 5 ปี ต่อการยกเลิก ควบรวมราชการ ส่วนภูมิภาคเข้ากับส่วนท้องถิ่น ซึ่งระยะเวลา 5 ปีจะเป็นช่วงที่สังคมไทยถกเถียงในเรื่องดังกล่าวนายธนาธร ยกตัวอย่างให้เห็นถึงการที่รัฐรวมศูนย์อย่างชัดเจน อย่างเช่น การหารือของ ส.ส. ที่หารือในสภาฯ ถึงปัญหาเชิงพื้นที่ เพื่อให้ผู้มีอำนาจแก้ปัญหา ข้อมูลพบว่า 65% ข้อหารือเป็นปัญหาเชิงพื้นที่ที่แก้ได้ด้วยท้องถิ่นหากได้รับงบประมาณที่เพียงพอและได้รับอำนาจเพื่อแก้ปัญหา ตอบสนองปัญหาให้ประชาชนได้ ดังนั้น หากท้องถิ่นละประชาชนเป็นเจ้าของอำนาจ งบประมาณ และประเทศร่วมกันจะแก้ไขปัญหาได้อย่างไรก็ตาม นายธนาธรกล่าวว่า บางคนอาจไม่ชอบตนไม่เป็นไร แต่ขอให้ดูผลประโยชน์ประชาชนเป็นหลัก ร่างปลดล็อกท้องถิ่น ตนไม่ได้รับประโยชน์อะไร แต่ประชาชนส่วนใหญ่ จะได้ประโยชน์ หากเห็นด้วยในทิศทาง และหลักการในการกระจายอำนาจ หากไม่เห็นด้วยรายละเอียดบางประเด็นขอให้รับหลักการ เพื่อหาทางประนีประนอม ข้อสรุปที่ยอมรับได้ในวาระต่อไปเพื่อให้เราเท่าทัน
หาร 100 ผ่านแล้ว! ศาลเคาะกฎหมายเลือกตั้ง ส.ส. ไม่ขัดรัฐธรรมนูญ|ศาลรัฐธรรมนูญมีมติเป็นเอกฉันท์เมื่อวันพุธ (30 พ.ย.) ว่าร่างกฎหมายฉบับหนึ่งที่ว่าด้วยการเลือกตั้งสมาชิกสภาผู้แทนราษฎร ที่กำหนดให้ใช้สูตรหาร 100 ในการคำนวณหา ส.ส. แบบบัญชีรายชื่อ (ปาร์ตี้ลิสต์) ไม่ขัดต่อรัฐธรรมนูญเหตุนี้ทำให้ความพยายามของนายระวี มาศฉมาดล ส.ส. แบบบัญชีรายชื่อ พรรคพลังธรรมใหม่ และผู้สนับสนุนให้หาร 500 ไม่ประสบความสำเร็จร่างพระราชบัญญัติประกอบรัฐธรรมนูญว่าด้วยการเลือกตั้งสมาชิก (ฉบับที่..) พ.ศ.... ฉบับนี้เข้าสู่การพิจารณาของรัฐสภา หลังจากมีการแก้ไขรัฐธรรมนูญให้เลือก ส.ส. แบ่งเขตและแบบบัญชีรายชื่อแยกกัน ตามร่างแก้ไขที่พรรคประชาธิปัตย์เสนอ แต่ร่างของพรรคประชาธิปัตย์นี้ไม่ได้แก้ไขมาตราอื่น จึงยังมีคำว่า ส.ส.พึงมี หลงเหลืออยู่ในรัฐธรรมนูญเหตุนี้ทำให้ร่างกฎหมายดังกล่าวในตอนแรกเหมือนจะผ่านความเห็นชอบของรัฐสภา แต่เสียงฝ่ายสนับสนุนหาร 500 ซึ่งรวมถึงกลุ่มพรรคเล็ก มองว่าอาจขัดต่อรัฐธรรมนูญหรือไม่ เพราะคำว่า "ส.ส.พึงมี" ดังกล่าว จนในที่สุดพิจารณาไม่ทัน และต้องนำร่างแรกที่กำหนดให้หาร 100 มาบังคับใช้ แต่ก็มีการยื่นให้ศาลรัฐธรรมนูญวินิจฉัยเสียก่อน จนเป็นที่มาของมติล่าสุดนี้สูตรหาร 100 นี้ ที่เคยใช้มาแล้วในช่วงรัฐธรรมนูญ 2540 คาดว่าจะส่งผลให้พรรคการเมืองใหญ่ โดยเฉพาะ พรรคเพื่อไทย ได้เปรียบในการเลือกตั้งครั้งต่อไป
ส่องเลย! ทะเบียนรถ "บิ๊กตู่" ลงพื้นที่เชียงราย โชว์ขับรถเกี่ยวนวดข้าว-ให้กำลังใจชาวนา|พล.อ.ประยุทธ์ โชว์ขับรถเกี่ยวนวดข้าว เกี่ยวข้าวในแปลงนาด้วยตัวเอง 1 รอบ พร้อมให้กำลังใจชาวนา บอกรู้ว่าเหนื่อย ระบุรวมตัวกันได้เพราะรัฐบาลดูแลกองทุนหมู่บ้านเรื่องการเกษตรพล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เดินทางถึงบ้านเชียงคาน หมู่ที่ 14 ตำบลสถาน อำเภอเชียงของ จังหวัดเชียงราย เพื่อเป็นประธานในงาน “เกี่ยวข้าวรักษ์โลก” ที่บ้านเชียงคาน หมู่ที่ 14 ตำบลสถาน อำเภอเชียงของ จังหวัดเชียงรายพร้อมติดตามผลการดำเนินงานโครงการข้าวรักษ์โลก BCG Model นำร่อง ระยะที่ 1 ก่อนร่วมพบปะพูดคุยกับกลุ่มเกษตรกรและเสวนาหัวข้อ “การปฏิวัติการทำนาสู่ความยั่งยืน” โดยทันทีที่มาถึงนายกรัฐมนตรีได้ทักทายกับตัวแทนเกษตรก่อน ก่อนที่จะขึ้นรถเกี่ยวนวดข้าว ทำการเกี่ยวข้าวในแปลงนาด้วยตัวเอง 1 รอบ ก่อนจะลงมาพูดคุยและให้กำลังใจกับชาวนายุคใหม่อย่างอารมณ์ดี หลังจากนั้นนายกรัฐมนตรีได้ถ่ายรูปร่วมกับครอบครัวเกษตรกร พร้อมระบุว่า ตนรู้สึกยินดี รู้เลยว่าเหนื่อย แต่ก่อนลำบากกว่านี้หลายเท่า ซึ่งที่เรามารวมกลุ่มกันได้ เพราะจากที่รัฐบาลได้ดูแลเรื่องกองทุนหมู่บ้านลงมาในเรื่องการเกษตร การให้ความรู้เรื่องการใช้สารอินทรีย์ซึ่งขณะนี้ยอมรับว่ามีปัญหาเรื่องการขาดแคลนปุ๋ยและปุ๋ยมีราคาแพง ทำให้ผลผลิตเสียหาย หากส่วนต่างราคามากขึ้น ปริมาณข้าวเพิ่มขึ้น ก็โอเค ก่อนที่จะสอบถามกลุ่มเกษตรกรว่าการรวมกลุ่มของเกษตรกร ทั้งหมดมีอยู่กี่ไร่ ซึ่งมีอยู่ประมาณ 500 ไร่โดยนายกรัฐมนตรี ระบุว่า นี่คือสิ่งที่ตรงกับนโยบายของรัฐบาล ก่อนที่จะสอบถามความเป็นอยู่ของเกษตรกร พร้อมกับระบุว่านายกเป็นห่วงที่สุดคือกลุ่มเกษตรกร หลายล้านครัวเรือนถ้าไม่ป้องกันตัวเองแบบนี้ไปไม่ได้หรอก นี่คือกลุ่มตัวอย่างที่ดีที่สุดกลุ่มข้าวรักษ์โลก เราคุยกันมาตลอดว่าจะทำอย่างไรให้สิ่งเหล่านี้เกิดขึ้นได้ ซึ่งเกิดขึ้นจริงแล้วในวันนี้ การใช้เครื่องมือให้เครื่องมือต่างๆ ใช้เทคโนโลยีทั้งนี้ รถยนต์ที่ พล.อ.ประยุทธ์ ใช้ในการปฏิบัติภารกิจครั้งนี้ คือรถโตโยต้า ฟอร์จูนเนอร์ สีขาว ทะเบียน AR 9691 Thailand ซึ่งนั่งรถร่วมกับ พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย
เชียงรายหวิดวุ่น "บิ๊กตู่" ลงพื้นที่ รวบเกษตรกรพกปืนมาร่วมงาน กลุ่มราษฎรดักตะโกนด่า|จับปรับ 500 กลุ่มราษฎรเชียงรายดักตะโกนด่านายกฯ ระหว่างลงพื้นที่ พร้อมรวบรองประธานศูนย์ข้าวชุมชนฯ พกปืนมาสถานที่จัดเสวนา(30 พ.ย. 65) ผู้สื่อข่าวรายงานว่า เมื่อเวลา 11.00 น. ที่ผ่านมา พล.อ.ประยุทธ์ จันทร์โอชา นายกรัฐมนตรีและคณะ ออกเดินทางจากท่าอากาศยานทหาร 2 กองบิน 6 (บน.6) ดอนเมือง กรุงเทพฯ ไปยังท่าอากาศยานแม่ฟ้าหลวง ต.บ้านดู่ อ.เมืองเชียงราย ก่อนจะมีการเดินทางโดยรถยนต์ไปที่วัดห้วยปลากั้งเพื่อเยี่ยมชมโรงพยาบาลชุมชนที่ พระไพศาลประชาทร วิ. หรือหลวงพ่อพบโชค เจ้าอาวาสวัดห้วยปลากั้ง สร้างขึ้น เพื่อรักษาฟรีให้กับผู้ยากไร้และชาวบ้านในชุมชนห้วยปลากั้งและใกล้เคียงโดยระหว่างเส้นทางจากท่าอากาศยานแม่ฟ้าหลวงเชียงรายไปที่วัดห้วยปลากั้งได้มีนักเคลื่อนไหวทางการเมือง กลุ่มราษฎรเชียงราย นำโดยนายสราวุทธิ์ หรือ เซียนแว่น เป็นแกนนำเคลื่อนไหว พร้อมพวกจำนวน 5 คน ได้มารอเพื่อแสดงสัญลักษณ์แต่ทางเจ้าหน้าที่ตำรวจ สภ.บ้านดู่ ได้ทำการควบคุมตัวเอาไว้ โดยระหว่างที่ควบคุมตัวอยู่นั้น หญิงคนหนึ่งได้กระโดดขึ้นบนหลังรถก่อนจะตะโกนด่า นายกรัฐมนตรี ก่อนขบวนรถจะผ่านไป โดยที่ไม่มีอะไรบานปลายอย่างไรก็ตามหลังขบวนผ่านไปทางเจ้าหน้าที่ตำรวจได้มีการควบคุมตัวทัง 5 คนไปยังสถานีตำรวจถูธรบ้านดู่ โดยมีการแจ้งข้อกล่าวหาว่ากระทำโดยประการใดให้เสียความสงบเรียบร้อย เสียค่าปรับเป็นเงินจำนวน 500 บาท และได้มีการปล่อยตัวทั้งหมดกลับบ้านไปนอกจากนี้มีรายงานว่าเวลาประมาณ 12.00 น. ที่สถานที่จัดงาน “เกี่ยวข้าวรักษ์โลก” ที่ บ้านเชียงคาน หมู่ที่ 14 ตำบลสถาน อำเภอเชียงของ จังหวัดเชียงราย และงานเสวนา “การปฏิวัติการทำนาสู่ความยั่งยืน” ร่วมกับเกษตรกร อธิบดีกรมการข้าว และนายกสมาคมพัฒนาเศรษฐกิจเกษตรรักษ์โลก ที่ พล.อ.ประยุทธ จันทร์โอชา นายกรัฐมนตรี จะลงพื้นที่พบปะเกษตรกร เจ้าหน้าที่รักษาความปลอดภัย ได้ทำการควบคุมตัว นายวิชาญ อายุ 66 ปี ชาว ต.สันกำแพง จ.เชียงใหม่ ซึ่งเป็นรองประธานศูนย์ข้าวชุมชนจังหวัดเชียงใหม่ พร้อมกับตรวจยึดอาวุธปืนปากกาไทยประดิษฐ์ และลูกกระสุนปืนขนาด .22 จำนวน 6 นัด และกระสุนไม่ทราบขนาด อีก 1 นัด โดยถูกตรวจพบและควบคุมตัวขณะซุกซ่อนอาวุธปืนไว้ขณะเดินผ่านเครื่องตรวจอาวุธ ก่อนเช้าภายในงานทางเจ้าหน้าที่จึงได้ขอทำการตรวจค้นจนพบอาวุธดังกล่าว โดยในเบื้องต้นได้ควบคุมตัวเอาไว้ที่กองอำนวยการร่วม และอยู่ระหว่างการสอบสวน ซึ่งจะมีการดำเนินการตามกฏหมายต่อไป
"นริศ ขำนุรักษ์" ติดโควิด เลื่อนเข้าเฝ้าฯ ถวายสัตย์เป็น มท.3|“นริศ ขำนุรักษ์” ติดโควิด เลื่อนเข้าเฝ้าฯ ถวายสัตย์เป็น มท.3 รอหายจึงจะเข้าสู่กระบวนใหม่นายนริศ ขำนุรักษ์ รมช.มหาดไทย เปิดเผยว่า ภายหลังจากที่ทราบว่า พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม จะนำรัฐมนตรีใหม่ทั้ง 3 คน เข้าเฝ้าฯ พระบาทสมเด็จพระเจ้าอยู่หัว เพื่อถวายสัตย์ปฏิญาณก่อนเข้าปฏิบัติหน้าที่ ตนได้ตรวจหาเชื้อโควิด-19 เป็นระยะ แต่ไม่พบเชื้อแต่ปรากฏวันนี้ในช่วงเย็นเมื่อไปถึงสำนักพระราชวัง ก่อนเข้าเฝ้าฯ ได้ตรวจโควิด-19 อีกรอบ ผลตรวจปรากฏว่าขึ้น 2 ขีดถึง 3 ครั้ง แต่ไม่มีอาการแต่อย่างใดทั้งนี้ จึงทำให้ตนยังไม้ได้เข้าเฝ้าฯ แต่รัฐมนตรีใหม่ทั้ง 2 คน ได้เข้าเฝ้าฯ เป็นที่เรียบร้อยแล้วขณะนี้จึงทำให้ตนยังไม่สามารถปฏิบัติหน้าที่ รมช.มหาดไทย ได้ เนื่องจากแพทย์ให้พักรักษาอาการ และเข้าสู่กระบวนการรักษาเป็นเวลา 5 วัน แล้วตรวจหาเชื้อโควิด-19 อีกครั้ง ก่อนจะเข้าเฝ้าถวายสัตย์เพื่อปฏิบัติหน้าในตำแหน่งรัฐมนตรีช่วยว่าการกระทรวงมหาดไทยต่อไป
เช็กเลย! ทีมโฆษกรัฐบาลเผย 6 แอป เรียกรถยนต์รับส่งถูกกฎหมาย|นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยว่า รัฐบาลส่งเสริมและผลักดันการให้บริการทางเลือกรถยนต์รับจ้างผ่านระบบอิเล็กทรอนิกส์ ซึ่งกระทรวงคมนาคมได้ออกกฎกระทรวงรถยนต์รับจ้างผ่านระบบอิเล็กทรอนิกส์ พ.ศ. 2564 เพื่อให้ภาครัฐสามารถควบคุมกำกับดูแลการให้บริการที่ปลอดภัยและเกิดการแข่งขันในการพัฒนาการให้บริการภายใต้กติกาเดียวกัน ก่อให้เกิดประโยชน์ในภาพรวม และเพิ่มทางเลือกในการเดินทางให้แก่ประชาชน ส่วนการให้บริการทางเลือกรถยนต์รับจ้างผ่านระบบอิเล็กทรอนิกส์ เป็นการให้บริการผ่านแอปพลิเคชันที่กระทรวงคมนาคมให้การรับรอง ซึ่งเป็นแอปพลิเคชันที่มีความปลอดภัย ไม่เปิดเผยข้อมูลส่วนบุคคลของผู้ใช้บริการ แสดงอัตราค่าโดยสารล่วงหน้าที่ชัดเจน ในอัตราที่เป็นธรรม สามารถตรวจสอบได้ และมีประกันครอบคลุมตามที่กฎหมายคุ้มครองผู้ประสบภัยกำหนด โดยกระทรวงคมนาคมได้ให้การรับรองแอปพลิเคชันสำหรับรถยนต์รับจ้างผ่านระบบอิเล็กทรอนิกส์แล้ว จำนวน 6 รายนอกจากนี้ การให้บริการผ่านระบบอิเล็กทรอนิกส์ ผู้ขับรถต้องมีใบอนุญาตขับรถสาธารณะ โดยสามารถอบรมออนไลน์ ผ่าน www.dlt-elearning.com และจองคิวทดสอบสมรรถภาพและทดสอบข้อเขียน ผ่าน DLT Smart Queue รวมถึงผู้ขับรถต้องผ่านการตรวจสอบประวัติอาชญากรรมจากสำนักงานตำรวจแห่งชาติ ทั้งนี้ เพื่อให้เกิดความยั่งยืนในการประกอบอาชีพภายใต้กรอบของกฎหมาย และสร้างความเชื่อมั่นให้แก่ผู้ใช้บริการทั้งนี้ รัฐบาลมุ่งมั่นผลักดันการให้บริการรถยนต์รับจ้างผ่านระบบอิเล็กทรอนิกส์มาอย่างต่อเนื่อง โดยคำนึงถึงประโยชน์ในการเพิ่มทางเลือกในการเดินทางที่สะดวก ปลอดภัย สอดรับกับวิถีชีวิตในยุคดิจิทัล ตลอดจนเป็นการเพิ่มโอกาสในการประกอบอาชีพเสริม สร้างรายได้ให้แก่ประชาชนนางสาวรัชดา กล่าวอีกว่า รัฐบาลจึงขอเชิญชวนประชาชนใช้บริการรถยนต์รับจ้างผ่านแอปพลิเคชันที่ได้รับการรับรองแล้ว ทั้งนี้ หากผู้ใช้บริการพบผู้ขับรถมีกิริยาวาจาไม่สุภาพ ไม่เก็บค่าโดยสารตามที่แอปพลิเคชันกำหนด ใช้งานรถที่ไม่ได้ขึ้นทะเบียนอย่างถูกต้อง สามารถร้องเรียนผ่านสายด่วน โทร. 1584 ศูนย์คุ้มครองผู้โดยสารและรับเรื่องร้องเรียน กรมการขนส่งทางบก ได้ตลอด 24 ชั่วโมง
ธนกร เชื่อได้เป็นรัฐมนตรีเพราะประยุทธ์เห็นความสามารถ ไม่ใช่ตอบแทนที่ปกป้อง|นายธนกร วังบุญคงชนะ รัฐมนตรีประจำสำนักนายกรัฐมนตรี กล่าวเมื่อวันศุกร์ (2 ธ.ค.) ว่า การที่ตนได้รับการแต่งตั้งครั้งนี้ไม่ได้เป็นการตบรางวัลให้กับคนที่ทำงานใกล้ชิดกับ พลเอก ประยุทธ์ จันทร์โอชา แต่เชื่อว่า พล.อ.ประยุทธ์ มองเห็นในหลายมิติว่าตนทำงานให้กับประเทศชาติบ้านเมืองได้รัฐมนตรีหน้าใหม่รายนี้ ยืนยันว่าตนทำงานได้ทุกอย่าง และหลังจากนี้จะลงพื้นที่ในงานที่ได้รับมอบหมายมากขึ้น หลังสถานการณ์ต่างๆ และเศรษฐกิจเริ่มฟื้นตัว ในช่วงวันหยุดผู้คนจะเดินทางไปในต่างจังหวัด ที่จะทำให้เห็นว่า บรรยากาศในวันนี้สิ่งที่ พล.อ.ประยุทธ์ ได้ดำเนินการมาหลายนโยบายกำลังออกดอกออกผล ประเทศก็ฟื้นตัวแล้ว คิดคิดว่าสิ่งเหล่านี้จะทำให้เดินหน้าต่อการเข้าทำงานที่ทำเนียบรัฐบาลเป็นวันแรกในวันเดียวกันนี้ ตนเข้ากราบสักการะสิ่งศักดิ์สิทธิ์ประจำทำเนียบรัฐบาล สักการพระพรหมบนตึกไทยคู่ฟ้าและศาลพระภูมิเจ้าที่ศาลตายาย พร้อมเปิดใจว่า ก่อนจะเข้าปฏิบัติหน้าที่ใหม่ทุกครั้ง ได้ปรึกษาแม่เพื่อหาฤกษ์เข้าทำงานนายธนกรกล่าวย้ำ ขอบคุณ พล.อ.ประยุทธ์ และ พลเอก ประวิตร วงษ์สุวรรณ หัวหน้าพรรคพลังประชารัฐ ที่เมตตาและให้โอกาสในการทำงานครั้งนี้
ชาวบ้านมุกดาหาร แห่ต้อนรับ “ลุงป้อม” เขินสาวหอมแก้ม|ชาวบ้านมุกดาหาร แห่ต้อนรับ “ลุงป้อม” เขินสาวหอมแก้ม ขณะลงพื้นที่ติดตามโครงการ ประตูระบายน้ำและน้ำบาดาล หวังแก้น้ำท่วม-ภัยแล้งให้ยั่งยืนพล.อ.ประวิตร วงษ์สุวรรณ รองนายกรัฐมนตรี ในฐานะ ผอ.กอนช. พร้อมคณะ ได้ลงพื้นที่ไปปฏิบัติราชการต่อเนื่องจากช่วงเช้า โดยในช่วงบ่ายได้เดินทางไปตรวจเยี่ยม โครงการก่อสร้างประตูระบายน้ำ “ห้วยบังอี่” ต.โพธิ์ไทร อ.ดอนตาล จ.มุกดาหาร เพื่อติดตามความก้าวหน้าการก่อสร้าง โดยกรมชลประทานเป็นหน่วยงานรับผิดชอบหลัก สำหรับโครงการนี้ หากดำเนินการแล้วเสร็จตามแผนงานในปี 66 จะมีพื้นที่ได้รับประโยชน์ มากถึง 3,000 ไร่ซึ่งรัฐบาลมีนโยบายเร่งรัดให้เกิดเป็นรูปธรรมโดยเร็วในช่วงฤดูแล้ง เพื่อช่วยพร่องระบายน้ำช่วงต้นฤดูฝน และเก็บกักน้ำไว้ใช้เพื่อการเกษตร ประมงและอื่นๆ ในช่วงฤดูแล้ง และใช้ป้องกันน้ำจากแม่น้ำโขงหนุน และไหลย้อนกลับเข้าท่วมพื้นที่เกษตรกรรมจากนั้น พล.อ.ประวิตร ได้พบปะผู้นำท้องถิ่นและประชาชนในพื้นที่ ที่มาให้การต้อนรับ อย่างอบอุ่น และเต็มไปด้วยรอยยิ้ม พร้อมทั้งให้กำลังใจเจ้าหน้าที่ที่ทุ่มเทการปฏิบัติงาน ด้วยดีที่ผ่านมาจากนั้น พล.อ.ประวิตร และคณะ ได้เดินทางไปตรวจเยี่ยมโครงการขุดเจาะน้ำบาดาล และสูบน้ำด้วยพลังงานแสงอาทิตย์ ของ อบจ. มุกดาหาร ณ บ้านนาดี ต.ดงมอน อ.เมือง จ.มุกดาหาร ซึ่งเป็นโครงการแก้ไขปัญหาภัยแล้งอย่างเร่งด่วน ตามนโยบายของรัฐบาล เพื่อให้ประชาชนสามารถใช้น้ำเพื่อการเกษตร และการเพาะปลูกพืช ได้ตลอดทั้งปี ทำให้เกษตรกรมีรายได้ในช่วงฤดูแล้ง แม้จะเกิดฝนทิ้งช่วงก็ตามขณะเดียวกัน พล.อ.ประวิตร ได้พบปะประชาชนที่มาให้การต้อนรับ อย่างเป็นกันเอง โดยได้นำความปรารถนาดีและความห่วงใยจาก พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม มายังพี่น้องประชาชนชาวมุกดาหารทุกคน และพร้อมให้ความช่วยเหลือ ควบคู่การพัฒนาท้องถิ่น รวมถึงปรับปรุงโครงสร้างพื้นฐานให้ครบทุกมิติ เพื่อให้ประชาชน มีความอยู่ดีกินดีและมีความสุข ทั่วหน้าทั้งนี้ ในระหว่างพบปะประชาชนมีประชาชนเข้ามากอดและหอมแก้มทำให้พลเอกประวิตร มีสีหน้า เขิน ยิ้มแย้ม เป็นกันเอง
พิธา ลั่นภาพยนตร์ไทยจะปังได้ ต้องคุ้มครองเสรีภาพคนทำสื่อกว่านี้|นายพิธา ลิ้มเจริญรัตน์ สมาชิกสภาผู้แทนราษฎร (ส.ส.) ​แบบบัญชีรายชื่อ และหัวหน้าพรรคก้าวไกล กล่าวเมื่อวันศุกร์ (2​ ธ.ค.) ว่า อุตสาหกรรมภาพยนตร์ไทยจะมีความคิดสร้างสรรค์มากขึ้น และได้รับความนิยมมากขึ้นในระดับนานาชาติ ไทยจะต้องมีกฎหมายและบรรยากาศที่เอื้อต่อเสรีภาพในการแสดงออกมากขึ้นหัวหน้าพรรคก้าวไกล มองว่า การผลักดันซอฟต์เพาเวอร์ให้สำเร็จได้ ปัจจัยด้านความคิดสร้างสรรค์เป็นสิ่งสำคัญ แต่กรอบของกฎหมายบางอย่างยังเป็นอุปสรรคนายพิธา กล่าวในงานเทศกาลภาพยนตร์โลกแห่งกรุงเทพฯ ครั้งที่ 15 ว่า พรรคก้าวไกลให้ความสำคัญต่อเสรีภาพ ซึ่งนโยบายของในการเลือกตั้งที่จะถึงนี้ ที่หลายฝ่ายคาดว่าจะเกิดในปี 2566 นั้น ชูเรื่องเสรีภาพอย่างเข้มข้นพรรคก้าวไกลเป็นหนึ่งในพรรรคการเมืองไม่กี่พรรคที่ส่งตัวแทนเช้าร่วมงานนี้ นอกจากพรรคเพื่อไทย และพรรคชาติพัฒนา-กล้า
แพทองธาร ผุดไอเดียตั้งองค์กรยกระดับหนังไทยครบวงจร-กระจายทั่วประเทศ|นางสาวแพทองธาร ชินวัตร หัวหน้าครอบครัวเพื่อไทย กล่าวเมื่อวันศุกร์ (2 ธ.ค.)​ ถึงการผลักดันอุตสาหกรรมภาพยนตร์ไทยว่า พรรคเพื่อไทยมีแนวคิดตั้งองค์กรหนึ่ง ขึ้นมาเพื่อยกระดับคุณภาพของอุตสาหกรรม และเฟ้นหาและพัฒนาบุคลากรเข้าสู่วงการภาพยนตร์การให้สัมภาษณ์นี้เกิดขึ้นในงานเทศกาลภาพยนตร์โลกแห่งกรุงเทพฯ ครั้งที่ 15 ที่จัดโดยเครือบริษัทสื่อมวลชนชื่อดัง เนชั่น กรุ๊ปหัวหน้าครอบครัวเพื่อไทย กล่าวว่าแผนการดังกล่าวเป็นส่วนหนึ่งในการผลักดันซอฟต์เพาเวอร์ของไทย เพื่อเพิ่มการรู้จักประเทศไทยและศักยภาพของคนไทยทั่วโลกนางสาวแพทองธาร มองว่าการทำให้ภาพยนตร์ไทยได้รับความนิยมในต่างประเทศจำเป็นต้องพัฒนาบุคลากรทุกด้าน ตั้งแต่นักเขียนบท เรื่อยไปถึงนักแสดง และจะต้องกระจายไปถึงระดับอำเภอและตำบลนายชลน่าน ศรีแก้ว สมาชิกสภาผู้แทนราษฎร​(ส.ส.)​ จ.น่าน และหัวหน้าพรรคเพื่อไทย กล่าวว่า แผนการดังกล่าวเป็นส่วนหนึ่งของนโยบายเศรษฐกิจเชิงสร้างสรรค์ ที่ตั้งเป้าว่าจะเข้าให้ถึงประชาชน 20 ล้านคนนอกจากพรรคเพื่อไทย พรรคก้าวไกลก็ส่งตัวแทนเข้าน่วมงานดังกล่าว ที่มีกำหนดจัดระหว่างวันที่ 2-11 ธ.ค. ซึ่งนายพิธา ลิ้มเจริญรัตน์ หัวหน้าพรรคก้าวไกล กล่าวว่าอุตสาหกรรมภาพยนตร์ไทยจะมีความคิดสร้างสรรค์ขึ้นและก้าวสู่ระดับนานาชาติได้ ไทยจะต้องคุ้มครองเสรีภาพในการแสดงออกมากขึ้น 
“ธนกร” โพสต์ขอบคุณนายกฯ ให้โอกาสทำหน้าที่รมต.ประจำสำนักนายกฯ|“ธนกร” โพสต์กราบขอบคุณนายกฯ มอบความไว้วางใจให้โอกาสทำหน้าที่รมต.ประจำสำนักนายกฯนายธนกร วังบุญคงชนะ รัฐมนตรีประจำสำนักนายกรัฐมนตรี โพสต์ภาพไหว้ขอบคุณพลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมพร้อมระบุ “กราบขอบคุณท่านนายกฯที่มอบความไว้วางใจผม ให้โอกาสผม เข้าไปทำหน้าที่รัฐมนตรีประจำสำนักนายกรัฐมนตรีท่านนายกฯ ให้พรขอให้ตั้งใจทำงานเพื่อประเทศชาติและประชาชนอย่างเต็มความสามารถ ยึดประโยชน์ของประชาชนเป็นที่ตั้ง
“อนุทิน” ลั่นดูยังไงก็จัดฉากเด็ก 9 ขวบพี้กัญชา|ไปกันใหญ่! “อนุทิน” ลั่นดูยังไงก็จัดฉากเด็ก 9 ขวบที่ไหนจะมีปัญญาซื้อบ้องกัญชามาสูบ โยนพม.จัดการ ฟาด ส.ส. ปชป.ถ้าอยากจบปัญหาก็ให้ผ่านกฎหมาย ไม่ใช่จ้องคว่ำนายอนุทิน ชาญวีระกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวถึงกรณีที่มีภาพเด็กอายุ 9 และ10 ขวบ นั่งพี้กัญชาริมชายหาดพัทยาว่า เรื่องเด็กเร่ร่อนก็ต้องให้ทางกระทรวงการพัฒนาสังคม และความมั่นคงของมนุษย์ดูแล เพราะไม่ใช่แค่สูบกัญชาอย่างเดียวยังมีเด็กเร่ร่อนหลายคนดมกาว กินเหล้าและเสพยาเสพติด ซึ่งต้องดูประเภทของปัญหา ส่วนใหญ่เป็นเด็กเร่ร่อน ก็ต้องไปจัดการกับเด็กกลุ่มนี้ส่วนจะมองว่าพรรคประชาธิปัตย์ไม่ทำหน้าที่หรือไม่ เพราะเป็นรัฐมนตรีเจ้ากระทรวงรับผิดชอบดูแลงานนี้โดยตรงนั้นนายอนุทิน ระบุว่าไม่เกี่ยวกัน ส.ส. ของพรรคประชาธิปัตย์ในจังหวัดระยอง คุณหมออะไรนั่น เขาก็คงมีประเด็น เหมือนกับว่าไม่รู้จะทำอะไรก็เลยสร้างเรื่องขึ้นมาเด็ก9ขวบที่ไหนจะมีปัญญาไปซื้อบ้องกัญชา ซื้อกัญชาแล้วก็มาแอ็กท่า ให้คนถ่ายรูป ก็จัดฉากกันมาทั้งนั้นแหละรู้กันอยู่ แต่ไม่เป็นไรเพราะกรมการแพทย์แผนไทยและการแพทย์ทางเลือกที่กำกับดูแลการควบคุมการใช้กัญชา ได้มอบให้นายสาธิต ปิตุเตชะ รัฐมนตรีช่วยว่าการกระทรวงสาธารณสุขให้ไปกำกับดูแล ซึ่งการควบคุมและการใช้กฎหมาย เป็นหน้าที่ของเขาโดยตรง ตนเองก็จะกำชับไปที่รัฐมนตรีที่กำกับ แต่ก็ดีที่ ส.ส. คนที่เป็นหมอมาจากจังหวัดระยอง ก็อยู่จังหวัดเดียวกันกับนายสาธิต ก็ให้ไปประสานงานกันเองส่วนที่ดูเหมือนว่าประเด็นของกัญชาจะทำให้พรรคประชาธิปัตย์และพรรคภูมิใจไทยมีประเด็นต่อกันมากขึ้นเรื่อยๆ นั้น เพราะก็มีมาตรการควบคุมเท่าที่จะทำได้ ถ้า ส.ส. ของพรรคประชาธิปัตย์ต้องการให้ปัญหาหมดไป ก็ช่วยกันผ่านร่าง พ.ร.บ.กัญชง-กัญชา พร้อมย้ำว่าคนที่ทำให้เกิดปัญหา คือคนที่มาบอกว่า วันนี้กัญชาไม่มีการควบคุม แต่ในเมื่อสิ่งที่ควบคุมได้คือกฎหมาย คนคนเดียวกันกลับบอกว่าจะคว่ำกฎหมาย ก็ต้องดูว่าใครเหลาะแหละไม่อยู่กับร่องกับรอย ซึ่งไม่ใช่พรรคภูมิใจไทยเพราะเราได้ปลดกัญชาออกจากยาเสพติด และฟังประชาชน ส่วนพรรคภูมิใจไทยและพรรคประชาธิปัตย์จะสู้กันแรงขึ้นเรื่อยๆ ไปจนถึงการเลือกตั้งหรือไม่ นายอนุทิน ระบุว่า ไม่เป็นไร
“หมอบัญญัติ” จวกกลับ “อนุทิน” ลั่นใจไม่ต่ำถึงขั้นจัดฉากให้เด็กสูบกัญชา|นพ.บัญญัติ เจตนจันทร์ ส.ส.ระยอง พรรคประชาธิปัตย์ กล่าวถึงกรณีนายอนุทิน ชาญวีระกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวหาภาพเด็กอายุ 9 และ10 ขวบ นั่งพี้กัญชาริมชายหาดพัทยาว่าเป็นการจัดฉากให้คนมาถ่ายรูปเด็กกำลังพี้กัญชา เพราะเด็กไม่สามารถซื้อบ้องกัญชาได้เอง เป็นการสร้างเรื่องจากคุณหมอคนหนึ่ง จากพรรคประชาธิปัตย์ที่ต้องการมีประเด็นว่า ตนหรือคนในพรรคประชาธิปัตย์ ไม่มีจิตใจต่ำแบบนั้นที่จะสร้างข่าวนำเด็กไปสูบกัญชาแต่หากนายอนุทินจะคิดไปเองว่า เป็นการจัดฉากก็เอาที่สบายใจ และคิดว่าคนในประเทศจงไม่คิดว่าเรื่องนี้เป็นการจัดฉากเหมือนที่นายอนุทินคิด เพราะในปัจจุบันก็ไม่ได้มีข่าวแค่เด็กสูบกัญชา แต่มีทั้งเณร ทั้งพระที่เป็นข่าว ยืนยันว่าประชาธิปัตย์ สนับสนุนกัญชาทางการแพทย์ 100% 3 ปีที่ผ่านมาก็เห็นด้วยกับนโยบายกัญชาทางการแพทย์ของนายอนุทิน แต่ในตอนนี้ความคิดนายอนุทินกลับผิดเพี้ยนไปกลายเป็นกัญชาเสรีทำให้สังคมได้รับผลกระทบจากยาเสพติดเป็นวงกว้าง
สธ. ตรวจเข้ม เตือนแพลตฟอร์มขายสินค้าออนไลน์ ห้ามขายช่อดอกกัญชา|สาธารณสุข ตรวจเข้มเตือนแพลตฟอร์มค้าออนไลน์ ห้ามเปิดให้ขายช่อดอกกัญชา ด้านกรมการแพทย์เผยผลศึกษาใช้สารสกัดกัญชาในผู้ป่วยระบบประสาทเห็นผลช่วยคุณภาพชีวิตดีขึ้นน.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า นายอนุทิน ชาญวีรกูล รองนายกรัฐมนตรีและรมว.สาธารณสุข ได้กำชับหน่วยงานของกระทรวงสาธารณสุขให้ดูแลการใช้ประโยชน์จาการกัญชาให้เป็นไปตามกฎหมายโดยเฉพาะประกาศกระทรวงสาธารณสุข เรื่อง สมุนไพรควบคุม (กัญชา) พ.ศ. 2565 ฉบับลงวันที่ 11 พ.ย. 65 และมีผลบังคับเมื่อวันที่ 24 พ.ย. 65 ที่เน้นควบคุมช่อดอกกัญชาทั้งนี้ เพื่อให้เป็นไปตามข้อกำชับดังกล่าว กรมการแพทย์แผนไทยและการแพทย์ทางเลือก ได้มีการติดตามการขายช่อดอกกัญชาผ่านแพลตฟอร์มออนไลน์อย่างใกล้ชิด เนื่องจากตามประกาศฯ นอกจากจะห้ามการขายช่อดอกกัญชาแก่เด็กอายุต่ำกว่า 20 ปี นักเรียน นักศึกษา สตรีมีครรภ์หรือสตรีที่อยู่ระหว่างให้นมบุตร ตลอดจนห้ามขายผ่านตู้อัตโนมัติแล้ว ยังห้ามขายผ่านช่องทางอิเล็กทรอนิกส์ทุกประเภทด้วยกรมการแพทย์แผนไทยฯ ได้มอนิเตอร์ช่องทางอิเล็กทรอนิกส์ และพบว่าหลังมีประกาศกระทรวงฯ ฉบับใหม่ห้ามแต่ยังมีการขายช่อดอกกัญชาในแพลตฟอร์มค้าออนไลน์อยู่ ตอนนี้กรมฯ ได้มีการทำหนังสือแจ้งไปยังแพลตฟอร์มบางแห่งแล้ว และทยอยตรวจสอบแพลตฟอร์มอื่นๆ หากพบจะดำเนินการลักษณะเดียวกัน ซึ่งหากเตือนแล้วไม่มีการปิดกั้นผู้ค้า ก็ต้องถือว่าแพลตฟอร์มเป็นผู้ฝ่าฝืนประกาศกระทรวงสาธารณสุขและผิดตามกฎหมายด้วย ขณะเดียวกัน นายอนุทิน ได้เน้นย้ำกับหน่วยงานที่เกี่ยวข้องว่าในช่วงเวลาที่ร่าง พ.ร.บ.กัญชา กัญชง พ.ศ…. ยังอยู่ในกระบวนการพิจารณาของสภาผู้แทนฯ ให้ทุกหน่วยงานดูแลให้อยู่ภายใต้กฎหมายที่มีอยู่ให้ดีที่สุด เพื่อให้ประชาชนได้รับประโยชน์สูงสุดจากกัญชา ซึ่งงานวิจัยทางการแพทย์หลายงานได้ยืนยันว่าสามารถดูแลสุขภาพ และให้การบำบัดผู้ป่วยหลายโรคให้มีคุณภาพชีวิตที่ดีขึ้นล่าสุด กรมการแพทย์ ได้ร่วมกับสมาคมกุมารประสาทวิทยา (ประเทศไทย) ติดตามผลการรักษาผู้ป่วยโรคลมชักรักษายากในเด็กด้วยสารสกัดกัญชา CBD ทั่วประเทศ ซึ่งเป็นการติดตามศึกษาต่อเนื่องจากที่ได้ร่วมกับโดยสถาบันประสาทวิทยาและสถาบันสุขภาพเด็กแห่งชาติมหาราชินี ศึกษาการใช้สารสกัดกัญชาในเด็กกลุ่มตัวอย่างที่พบว่าผู้ป่วยมีอาการชักรุนแรงลดลง 50% และสารสกัดกัญชานี้ก็ได้รับการบรรจุในบัญชียาหลักแห่งชาติด้านสมุนไพร บัญชี 3 ตั้งแต่วันที่ 14 พ.ค. 64 โดยหากการติดตามผลการรักษาทั่วประเทศได้ข้อมูลความปลอดภัยและประสิทธิผลที่เชื่อถือได้แล้ว จะนำไปสู่การเสนอเข้าสู่บัญชียาหลักแห่งชาติด้านสมุนไพร บัญชี 1 ในปี 2567 ต่อไป
รศ.ไตรรัตน์ อจ.จุฬาฯ ชี้ เปิดต่างชาติซื้อที่ดิน เรียนรู้วิธีจากเขา หาใช่การขายชาติ|รศ. ไตรรัตน์ จารุทัศน์ พากษ์กฎหมาย เปิดช่องชาวต่างชาติ ซื้อที่ดินในไทยได้ โอกาสใหม่ หรือ ขายชาติ พร้อมเปิดรายชื่อ 5 ประเทศ ในเอเชีย ที่ชาวต่างชาติ สามารถเป็นเจ้าของที่ดินได้เป็นที่วิพากษ์วิจารณ์อย่างวงกว้าง กับ กรณี คณะรัฐมนตรี (ครม.) มีมติเห็นชอบมาตรการกระตุ้นเศรษฐกิจให้ชาวต่างชาติเข้ามาอยู่ในประเทศไทยแบบระยะยาว พร้อมกับสามารถซื้ออสังหาริมทรัพย์ต่างๆ บ้านและที่ดินได้ จำนวน 1 ไร่ ในพื้นที่ที่กำหนด สำหรับกลุ่มใหม่ ผู้พำนักอาศัยในไทย ระยะยาว 4 กลุ่ม ที่ต้องการดึงดูดเข้าประเทศไทย เพื่อมุ่งหวังเม็ดเงินทางเศรษฐกิจ และ การลงทุนไม่ต่ำกว่า 40 ล้านบาทต่อคน ในระยะต่อเนื่อง 3 ปี ครอบคลุม- กลุ่มประชากรโลกผู้มีความมั่งคั่งสูง (Wealthy Global Citizen) - กลุ่มผู้เกษียณอายุจากต่างประเทศ (Wealthy Pensioner) - กลุ่มที่ต้องการทำงานจากประเทศไทย (Work from Thailand Professional) - กลุ่มผู้มีทักษะเชี่ยวชาญพิเศษ (Highly Skilled Professional)นับเป็นร่างกฎกระทรวงฉบับใหม่ ที่ถูกปรับปรุง เพื่อให้ตรงกับวัตถุประสงค์มากขึ้น จากกฎกระทรวงเกี่ยวข้องปี 2545 ที่เปิดช่องไว้อย่างกว้างๆ ขณะเลขาธิการคณะกรรมการกฤษฏีกา ระบุ กฎกระทรวงฉบับนี้ จะถูกใช้กับเฉพาะ กลุ่มบุคคลต่างชาติ 4 กลุ่ม ที่ ได้วีซ่าระยะยาว (LTR) ซึ่งจะมีสำนักงานคณะกรรมการส่งเสริมการลงทุน (BOI) เป็นผู้คัดกรอง ถึงจะยื่นขอซื้อที่ดินได้ ไม่ใช่ใครก็ได้เหมือนในอดีตทาง 'ฐานเศรษฐกิจ' เจาะมุมมอง รศ. ไตรรัตน์ จารุทัศน์ อาจารย์คณะสถาปัตยกรรมศาสตร์ จุฬาลงกรณ์มหาวิทยาลัย ที่เขียนบทความไว้ ในเว็บไซต์ terrabkk ในหัวข้อ : โอกาสใหม่ หรือ ขายชาติ เมื่อชาวต่างชาติซื้อที่ดินในประเทศไทยชาวต่างชาติซื้อที่ดินในไทย โอกาสใหม่ หรือ ขายชาติโดย รศ.ไตรรัตน์ ระบุว่า ข้อเท็จจริงนั้น มีเกือบ 100 ประเทศทั่วโลกที่อนุญาตให้ต่างชาติมีกรรมสิทธิ์ในที่ดินได้ประเทศอื่น ๆ เป็นอย่างไรบ้างประเทศที่ไม่มีข้อจำกัดในการเป็นเจ้าของทรัพย์สิน สำหรับชาวต่างชาติ เช่น สเปน ฝรั่งเศส อิตาลี คอสตาริกา ประเทศที่มีข้อตกลงการแลกเปลี่ยนซึ่งกันและกัน เช่น โครเอเชีย ตุรกี และเกาหลีใต้ เปิดให้เฉพาะบางสัญชาติที่มีข้อตกลงการแลกเปลี่ยนซึ่งกันและกัน อียิปต์อนุญาตสิทธิการเช่า 99 ปีมาตรการเสริมเพื่อป้องกันราคาอสังหาริมทรัพย์ที่สูงขึ้น หรือเพื่อเหตุผลความมั่นคง เช่น - สวิส มีการจำกัดจำนวนชาวต่างชาติที่สามารถซื้ออสังหาริมทรัพย์ได้ในแต่ละปี - สหราชอาณาจักร เก็บภาษีกำไรจากการขายที่สูงกว่ามากซึ่งเรียกเก็บจากกำไรที่ได้จากการขายบ้านในสหราชอาณาจักรโดยชาวต่างชาติ - ออสเตรเลีย ปัจจุบันจำกัดเฉพาะประเภทอสังหาริมทรัพย์ที่ซื้อได้ ซึ่งโดยทั่วไปแล้วจะเป็นโครงการก่อสร้างใหม่เท่านั้น ผู้ที่ฝ่าฝืนกฎหมายสามารถถูกตัดสินจำคุกหรือปรับจำนวนมาก - ศรีลังกา ให้ชาวต่างชาติได้รับอนุญาตให้ถือครองที่ดิน แต่มีภาษีการโอน 100% สำหรับชาวต่างชาติในศรีลังกา - แคนาดา จังหวัดชายฝั่งตะวันออกอื่นๆ รวมถึงจังหวัดควิเบก ออนแทรีโอ และบริติชโคลัมเบียไม่มีข้อจำกัดในการเป็นเจ้าของในต่างประเทศ- ออสเตรเลีย ชาวต่างชาติ ที่ไม่ได้อาศัยอยู่ในออสเตรเลียและบริษัทต่างๆ สามารถซื้อการพัฒนาที่อยู่อาศัยได้ถึง 50% และได้รับอนุญาตให้ซื้ออสังหาริมทรัพย์หรือที่ดินใหม่เพื่อสร้างอาคารได้ตราบเท่าที่การก่อสร้างเริ่มขึ้นภายใน 12 เดือนนับจากวันที่ซื้อ สามารถซื้อทรัพย์สินที่เก่ากว่าได้โดยมีเงื่อนไขว่าอย่างน้อย 50% ของราคาซื้อจะใช้ในการปรับปรุงข้อจำกัดอื่นๆในการซื้อที่ดินของต่างชาติประมาณ 40% ของ 195 ประเทศ มีข้อจำกัด ในการอนุญาตให้ชาวต่างชาติเป็นเจ้าของทรัพย์สิน เช่น1.ที่ดินอยู่ห่างจากพรมแดนระหว่างประเทศ เช่น ปานามา ที่ดินอยู่ห่างจากพรมแดนระหว่างประเทศไม่เกิน 6 ไมล์ เม็กซิโก ชาวต่างชาติ ชาวต่างชาติไม่ได้รับอนุญาตให้ซื้ออสังหาริมทรัพย์ภายใน 62 ไมล์จากชายแดนระหว่างประเทศหรือ 31 ไมล์จากชายฝั่ง สเปน ที่ดินทางทหารและที่ดินใกล้พรมแดนระหว่างประเทศ2.ทรัพย์สินริมน้ำบางแห่ง นิวซีแลนด์ ที่ดิน "อ่อนไหว" รวมถึงเขตสงวน เกาะที่ระบุ และที่ดินและทะเลสาบทางประวัติศาสตร์หรือมรดก ปานามา การจำกัดที่ดินบนเกาะ ริมชายหาด 5 ประเทศที่ชาวต่างชาติสามารถเป็นเจ้าของที่ดินได้ในเอเชียมาเลเซียมาเลเซียเป็นที่เดียวที่ชาวต่างชาติสามารถเป็นเจ้าของที่ดินในเอเชียตะวันออกเฉียงใต้ได้ อสังหาริมทรัพย์ประเภทเดียวที่ชาวต่างชาติไม่สามารถซื้อได้คือ "อสังหาริมทรัพย์ที่เป็นมรดก" หรืออสังหาริมทรัพย์เก่าแก่ในยุคอาณานิคม ชาวต่างชาติสามารถขอที่พักอาศัยในมาเลเซียได้โดยการลงทุนผ่าน My Second Home Program (MM2H) ซึ่งช่วยให้ชาวต่างชาติได้รับวีซ่า 10 ปีโดยฝากเงินประมาณ 70,000 เหรียญสหรัฐ และเก็บไว้ในธนาคาร เกาหลีใต้เกาหลีใต้ไม่มีข้อจำกัดมากมายในการถือครองที่ดิน การเปิดกว้างสำหรับการลงทุนจากต่างประเทศนี้ค่อนข้างสมเหตุสมผลเมื่อพิจารณาถึงความเป็นสากลของเกาหลี ชาวต่างชาติเหล่านี้มักต้องการซื้ออสังหาริมทรัพย์ของตนเอง สาธารณรัฐเกาหลีนั้นพิถีพิถันในการออกวีซ่าระยะยาว ยกเว้นที่ เกาะเชจู เกาะเล็กๆ แห่งนี้ตั้งอยู่นอกชายฝั่งทางตอนใต้ของคาบสมุทรเกาหลี เป็นเขตปกครองพิเศษที่อนุญาตให้ทุกคนเข้าชมได้โดยไม่ต้องมีวีซ่า ในทำนองเดียวกัน เชจูยังมีใบอนุญาตผู้พำนักสำหรับนักลงทุนสำหรับทุกคนที่ต้องการลงทุนอสังหาริมทรัพย์มูลค่าประมาณ 430,000 ดอลลาร์สหรัฐฯ บนเกาะนี้ ใบอนุญาตผู้พำนักดังกล่าวสามารถนำไปสู่การถือสัญชาติเกาหลีได้ ไต้หวันไต้หวันเป็นประเทศพัฒนาแล้วที่มีข้อจำกัดในการเป็นเจ้าของทรัพย์สินในต่างประเทศเพียงเล็กน้อย การซื้ออสังหาริมทรัพย์ในไต้หวันไม่ได้ให้สิทธิ์ชาวต่างชาติในการพักอาศัยที่นั่นโดยอัตโนมัติ ต่างจากประเทศมาเลเซีย,เกาหลีใต้ก่อนหน้านี้ซึ่งมีโปรแกรมการอยู่อาศัยสำหรับนักลงทุนบางรูปแบบสำหรับเจ้าของอสังหาริมทรัพย์ ชาวต่างชาติจะต้องผ่านช่องทางการย้ายถิ่นฐานปกติเพื่ออาศัยอยู่ในไต้หวันอย่างถาวร ชาวต่างชาติสามารถซื้อบ้านหรือที่ดินที่ยังไม่พัฒนาในไต้หวันได้ ญี่ปุ่น ชาวต่างชาติสามารถซื้ออสังหาริมทรัพย์ในญี่ปุ่นได้ โดยไม่มีข้อจำกัดเกี่ยวกับประเภทของอสังหาริมทรัพย์ ชาวต่างชาติสามารถเป็นเจ้าของที่ดินและสิ่งปลูกสร้างในชื่อตนเองได้ ทั้งนี้ชาวต่างชาตินั้นจะต้องมีงานทำ หรือทำธุรกิจ หรือใช้วีซ่าประเภทใช้ชีวิตในญี่ปุ่นแบบเต็มเวลา สิงคโปร์ในสิงคโปร์ ชาวต่างชาติสามารถเป็นเจ้าของคอนโด บ้าน และที่ดินได้ตามกฎหมาย สิงคโปร์เป็นหนึ่งในประเทศที่ง่ายที่สุดในเอเชียในการซื้อคอนโด อย่างไรก็ตาม แม้ว่าชาวต่างชาติจะได้รับอนุญาตให้เป็นเจ้าของบ้านหรือที่ดินในทางทฤษฎี แต่จริงๆ แล้วการได้มาซึ่งอสังหาริมทรัพย์ประเภทนี้อาจเป็นเรื่องยากและมีราคาแพงอย่างเหลือเชื่อในทางปฏิบัติ การจะถือครองที่ดินเป็นคนต่างด้าวนั้นต้องได้รับอนุญาตจากทางราชการเสียก่อน การอนุมัติดังกล่าวต้องมีการซื้อจำนวนมาก (คิดมูลค่าที่ดินมากกว่า 20 ล้านดอลลาร์) และพิสูจน์ว่าการซื้อดังกล่าว “เป็นประโยชน์ต่อเศรษฐกิจของสิงคโปร์”8 บทสรุป และ ข้อเสนอ ต่อกฎหมายขายที่ดินต่างชาติ ทั้งนี้ รศ.ไตรรัตน์ ได้สรุปและเสนอแนะเกี่ยวกับประเด็นดังกล่าวไว้หลายข้ออย่างน่าสนใจ ดังนี้1.คำพูดที่ว่า“ให้ต่างชาติซื้ออสังหาริมทรัพย์ได้...เป็นการขายชาติ” นั้นถือเป็นการพูดที่ไม่ได้ศึกษารายละเอียดของเพื่อนบ้าน หรือ กรณีศึกษาที่ประเทศอื่นๆเขาทำกัน และเป็นแนวความคิดชาตินิยมยุคสงครามโลก(เก่ามาก)2.การเปิดให้ต่างชาติซื้ออสังหาริมทรัพย์ได้ ภายใต้เงื่อนไขที่ประเทศนั้นๆได้ประโยชน์ ไม่ว่าจะเป็นขอบเขตของพื้นที่ รูปแบบการถือครอง คุณสมบัติของคนที่มีสิทธิ์ หรือแม้กระทั่งการผูกรวมกันกับนโยบายส่งเสริมการลงทุน/การทำงาน ถือเป็นสิ่งปรกติที่ประเทศต่างๆทำกัน3.เราต้องยอมรับว่า “ความสามารถในการแข่งขัน”ของประเทศไทย เริ่มน้อยลงไปเรื่อยๆ การมีสิทธิ์ในการครอบครองอสังหาริมทรัพย์ถือเป็นจุดเด่นสำคัญประการหนึ่ง (สิทธิ์ในการครอบครองอสังหาริมทรัพย์ หมายถึง สิทธิ์ซื้อขายแบบFreehold หรือสิทธิการเช่าระยะยาว Leasehold 60,90ปี)4.ประเทศไทยเข้าสู่ภาวะ”สังคมสูงวัยแบบสมบูรณ์”แล้ว(คือมีผู้สูงอายุ>20%) จะทำให้ขาดแคลนคนทำงานทุกระดับ เพราะอีกด้านหนึ่งของสังคมสูงวัยคือ วัยเด็ก วัยแรงงานลดลง การเชิญชวนให้ชาวต่างชาติที่มีความรู้ ความสามารถ มาทำงานถือเป็นนโยบายของประเทศที่ประสบปัญหา”สังคมสูงวัย”เขาทำกัน เช่นประเทศญี่ปุ่น สิงคโปร์ และกลุ่มประเทศยุโรป5.ผู้บริโภคในอนาคตคือผู้สูงอายุ โดยเฉพาะผู้สูงอายุจากประเทศที่พัฒนาแล้ว การเปิดรับผู้สูงอายุมาเกษียณอายุที่ประเทศไทยแลกกับการถือครองอสังหาริมทรัพย์เป็นเรื่องคู่กัน(ปัจจุบันไทยมีวีซ่าระยะยาว5+5ปี แต่ต้องแจ้ง ตม.ทุก 90 วัน) ทั้งๆที่ประเทศไทยเป็นจุดหมายปลายทางของการเกษียณอายุ(Retirement Destination)เพราะเรามีจุดเด่นเรื่อง การบริการทางการแพทย์ อาหาร อากาศ ค่าครองชีพ มีจุดอ่อนที่สำคัญคือการถือครองกรรมสิทธิ์ในอสังหาริมทรัพย์ หากเรามีกฏเกณฑ์ที่ชัดเจน เช่น พื้นที่เป้าหมาย รูปแบบและราคาของอสังหาริมทรัพย์ จะทำให้ประเทศไทยเป็นสวรรค์ของผู้สูงอายุที่เกษียณ แล้วจะนำมาสู่ธุรกิจที่เกี่ยวข้องกับ ”สังคมสูงวัย”อีกมากมาย6.ธุรกิจ”สังคมสูงวัย” มีตั้งแต่การดูแลสุขภาพ อาหารการกิน การตกแต่งบ้าน การท่องเที่ยว การประกันชีวิต เทคโนโลยีในการดูแลผู้สูงอายุ ฯลฯ จะสามารถสร้างงาน สร้างโอกาสทางธุรกิจที่เกี่ยวข้องอีกมากมาย เพราะผู้สูงอายุกลุ่มที่สามารถเดินทางมาเกษียณที่ต่างประเทศได้นั้น มักจะเป็นผู้สูงอายุที่มรายได้สูง มีระบบประกันสุขภาพ มีบำเหน็จ-บำนาญชัดเจน สรุปคือมีกำลังซื้อสูง7.เราสามารถตั้งกองทุน “การอุดหนุนระหว่างกลุ่ม (Cross Subsidy)”จากค่าธรรมเนียมการถือครองอสังหาริมทรัพย์ของผู้สูงอายุต่างชาติ มาเป็นกองทุนดูแลผู้สูงอายุในพื้นที่เหล่านั้นได้ เป็นมาตรการที่สามารถลดความเหลื่อมล้ำในระดับพื้นที่ได้เป็นอย่างดี8.อย่างไรก็ตามการค่อยๆเปิด ทดลองทำในบางพื้นที่ และบางประเภทของอสังหาริมทรัพย์ น่าจะเป็นสิ่งที่ต้องตัดสินใจเริ่มทำทันที
ไทยสร้างไทย จี้รัฐ ยกเลิกเกณฑ์ทหาร ยุติวงจรเยาวชนถูกซ่อม|ไทยสร้างไทย จี้รัฐ ยกเลิกเกณฑ์ทหารยุติวงจรเยาวชนถูกซ่อม หลังพบ 17 รด.ถูกหามส่ง รพ. เพราะขาดน้ำรุนแรง ไตวายเฉียบพลัน บอกยอดเรียกเกณฑ์ ปี 65 สะท้อนการบังคับเกณฑ์ทหารไม่จำเป็นแล้ว แนะรับแบบสมัครใจ พร้อมพัฒนาสวัสดิการที่เหมาะสมนางสาวธิดารัตน์ ยิ่งเจริญ โฆษกพรรคไทยสร้างไทย ย้ำถึงเวลาที่ต้องปฏิรูประบบกองทัพ เสนอให้ยกเลิกการเกณฑ์ทหาร หลังจากมีกรณีที่ต้องหามส่ง รด. ปี 1 เข้าโรงพยาบาลจำนวน 17 คน เนื่องจากมีอาการขาดน้ำรุนแรง ไตวายเฉียบพลัน มีภาวะกล้ามเนื้อสลาย ซึ่งแพทย์ระบุว่ามีสาเหตุมาจากการฝึก โดยมองว่าการเรียน รด. ไม่ได้เรียนเพื่อเอาความรู้วิชาทหาร แต่เรียนเพื่อไม่ให้ต้องไปเกณฑ์ทหาร ถือเป็นช่องว่างให้กองทัพสามารถเก็บค่าเล่าเรียน ค่าเครื่องแต่งกาย และค่าฝึก รวมถึงค่าใช้จ่ายต่างๆจาก รด. อีกเป็นจำนวนมาก โดยยังไม่นับการใช้เส้นสายต่างๆ ในการฝากเข้าเรียน รด. อีกนางสาวธิดารัตน์ ระบุด้วยว่า หากย้อนกลับไปพิจารณา ตัวเลขยอดเรียกเกณฑ์ทหารในประเทศไทย ปี พ.ศ. 2565 มีจำนวนทั้งหมด 58,330 นาย แบ่งเป็นกลุ่มที่สมัครผ่านโครงการทหารออนไลน์ 6,101 นาย และกลุ่มเข้ารับการตรวจเลือก 51,692 นาย มีผู้ร้องขอเข้ารับราชการในวันตรวจเลือก 21,046 นาย คงเหลือจับฉลากแดง 30,646 นาย ซึ่งมีจำนวนลดลงจากปี พ.ศ. 2564 ถึง 18,749 นาย ประกอบกับมีการปรับลดยอดทหารกองประจำการลงร้อยละ 10 ของจำนวนที่บรรจุจริง หรือประมาณจำนวน 12,000 นาย ทำให้ยอดเรียกเกณฑ์ลดลงอีกด้วย ดังนั้น หากความต้องการทหารกองประจำการมีจำนวนลดลงนอกจากนี้ นางสาวธิดารัตน์ ยังเสนอให้กองทัพจัดสรรงบประมาณให้สมดุล ทั้งเรื่องการจัดซื้ออาวุธ และการพัฒนาสวัสดิการกำลังพล พร้อมย้ำแนวคิดปฏิรูประบบเกณฑ์ทหาร โดยยกเลิกการบังคับเกณฑ์ แต่ปรับเปลี่ยนมาเป็นการสมัครใจพร้อมพัฒนาสวัสดิการที่เหมาะสมทุกระดับชั้นเพื่อให้การพัฒนากองทัพเป็นไปได้อย่างสมดุลและยั่งยืนในที่สุดรวมถึงมีตัวเลขผู้สมัครใจเข้าเป็นทหารเพิ่มขึ้น การบังคับเกณฑ์ทหารจึงอาจไม่มีความจำเป็นอีกต่อไป อย่างไรก็ตามจำนวนส่วนใหญ่ของผู้สนใจอยากเป็นทหาร พบว่ามักเป็นกลุ่มที่อาศัยอยู่ในพื้นที่ห่างไกลหรือกลุ่มที่อยู่ในการดูแลของกรมพินิจและคุ้มครองเด็กและเยาวชน ซึ่งสะท้อนประเด็นทางสังคมอื่นๆ โดยเฉพาะความเหลื่อมล้ำทางเศรษฐกิจ และสวัสดิการทางด้านสาธารณสุขและการศึกษาที่ไม่เสมอภาค ทำให้การสมัครเป็นทหารกลายเป็นหนึ่งในหนทางที่จะยกระดับคุณภาพชีวิตของตนและครอบครัว จึงควรมีการพัฒนาสวัสดิการและคุณภาพชีวิตให้กับทหารอาสาสมัครเพื่อเปิดโอกาสให้ผู้คนมีโอกาสในการเลื่อนชั้นทางสังคมเพิ่มเติมอีกด้วย 
“จิรายุ” เปิดใจอาจย้ายพรรค หากเพื่อไทยไม่แก้ปัญหา|“จิรายุ”รอเพื่อไทยแก้ปัญหา หากไม่แก้ ไม่ชี้แจงอาจต้องย้ายพรรค รับมีหลายพรรคทาบทาม แต่ยังผูกพันธ์ทำงานมาหลายปีนายจิรายุ ห่วงทรัพย์ ส.ส.กทม. พรรคเพื่อไทย เปิดเผยถึงกรณีมีกระแสข่าวส่อทบทวนเส้นทางการเมือง หลังพรรคเปิดตัว “ศักดิ์ดา วิเชียรศิลป์” อดีตอธิบดีกรมทรัพยากรน้ำบาดาล เป็นว่าที่ผู้สมัครส.ส.ว่า ตอนนี้อยู่ระหว่างการทบทวนเส้นทางการเมืองจริง แต่หากทางพรรคแก้ไขปัญหาที่เกิดขึ้นได้ และชี้แจงให้มีความชัดเจนได้ก็ ไม่มีปัญหาอะไรยังคงอยู่กับพรรคเพื่อไทยต่อไปแต่ถ้าหากไม่สามารถแก้ไขปัญหาได้ได้หรือไม่มีการชี้แจงให้ชัดเจน อาจจะย้ายพรรค หรือจะลงภาคประชาชน เพราะปัญหานี้มีการพูดคุยกันมาหลายเดือนแล้วแต่ก็ยังไม่มีอะไรเปลี่ยนแปลง ก็จะต้องดูอีกครั้งว่าจะเอาอย่างไรต่อไปแต่ใจก็ไม่อยากที่จะย้ายไปไหนเนื่องจากทำงานกับพรรคเพื่อไทยมานานทั้งนี้นายจิรายุ กล่าวต่อว่า สำหรับตอนนี้ยังไม่ย้ายพรรคแน่นอน แต่ก็มีพรรคการเมือง 4-5 พรรคเข้ามาทาบทามบ้างแล้ว
"สมศักดิ์" บอกได้ "มิ่งขวัญ" มาร่วม พปชร. ทำให้พรรคแข็งแกร่งขึ้น|นายสมศักดิ์ เทพสุทิน รัฐมนตรีว่าการกระทรวงยุติธรรม ในฐานะประธานยุทธศาสตร์พรรคพลังประชารัฐ กล่าวถึงกรณี นายมิ่งขวัญ แสงสุวรรณ์ อดีตรองนายกรัฐมนตรี อดีตหัวหน้าพรรคเศรษฐกิจใหม่ จะมาเป็นหัวหน้าทีมเศรษฐกิจพรรคพลังประชารัฐหรือไม่ ว่า ตอนนี้ยังไม่ได้แถลงอย่างเป็นทางการ หากแถลงแล้ว เราถึงจะวิจารณ์ได้ถนัดส่วนกระแสข่าวนายมิ่งขวัญ ติดต่อโดยตรงมาทาง พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ ได้มีการบอกสมาชิกพรรคก่อนหรือไม่ นายสมศักดิ์ ปฏิเสธว่าช่วงที่ผ่านมาเป็นช่วงวันหยุดยาว แต่ขอให้มาดูว่าวันนี้พัฒนาการของการเมืองภายหลังกฎหมายประกอบรัฐธรรมนูญออกมาแล้ว ก็เป็นเรื่องที่การเมืองต้องเดินหน้าต่อไป เช่น สูตรหาร 100 หรือ 500 ก็ทำให้พรรคเล็กต้องควบรวมกัน ส่วนนายมิ่งขวัญ มองว่าเป็นไปตามอนุวัฒน์การเมือง ซึ่งต้องมารวมกันเป็นพรรคใหญ่ส่วนการที่นายมิ่งขวัญมา จะทำให้กลุ่มสามมิตรตัดสินใจง่ายขึ้นหรือไม่ว่าจะอยู่กับพรรคพลังประชารัฐ นายสมศักดิ์ กล่าวว่า มันก็มีอะไรดีขึ้น ส่วนจะมีพรรคเล็กอีกหลายพรรคย้ายมาอีกหรือไม่นั้น ก็คิดว่าเป็นเช่นนั้น ส่วนจะทำให้พรรคพลังประชารัฐเข้มแข็งขึ้นใช่หรือไม่ นายสมศักดิ์ ระบุว่า พรรคใหญ่จะเข้มแข็งขึ้น ถ้ามีพรรคเล็กและมีบุคลากรที่มีศักยภาพ ก็จะเป็นการเติมให้เต็มขึ้น ส่วนอนาคตทางการเมืองของกลุ่มสามมิตร นายสมศักดิ์ กล่าวว่า มันก็ดีขึ้น ก่อนปฏิเสธตอบคำถามถึงการประเมินว่าเสียงพรรคพลังประชารัฐจะมากหรือน้อยลงกว่าเดิม
แพทองธาร ชูค่าแรงขั้นต่ำ 600 บาท ปี 2570 พร้อมนโยบายอื้อฟื้นชีวิตคนไทย|นางสาวแพทองธาร ชินวัตร หัวหน้าครอบครัวเพื่อไทย ประกาศนโยบายการเพิ่มค่าแรงขั้นต่ำให้มาอยู่ที่ 600 บาทต่อวัน ภายในปี 2570 เมื่อวันอังคาร (6 ธ.ค.)"ในปี 2570 คนไทยต้องได้ค่าแรงให้สมมนุษย์ มีเกียรติ มีศักดิ์ศรี 600 บาทต่อวันค่ะ" นางสาวแพทองธาร กล่าวหัวหน้าครอบครัวเพื่อไทยกล่าวอีกว่า นักศึกษาระดับปริญญาตรี ต้องได้เงินเดือนเมื่อแรกเข้าทำงานที่ 25,000 บาทต่อเดือนในปีดังกล่าวด้วยนโยบายนี้เป็นส่วนหนึ่งของชุดนโยบายใหม่ของพรรคเพื่อไทย ที่ตั้งเป้าหมายพลิกโฉมประเทศไทยให้เสร็จสิ้นในปี 2570 ที่ใช้ชื่อชุดนโยบายว่า "ประเทศไทย 2570"นางสาวแพทองธาร อธิบายว่า ที่ผ่านมา พรรคเพื่อไทยเป็นที่จดจำของคนจำนวนมาก ว่าเป็นพรรคที่หาเสียงไว้และทำตามนโยบายได้จริง และตนเชื่อว่าอนาคตก็จะเป็นเช่นนั้น ดังนั้นในปี 2570 ถ้าหากพรรคเพื่อไทยได้เป็นรัฐบาล ก็จะเป็นเวลาที่ครบวาระ 4 ปี คนไทยจะได้เห็นความสำเร็จเหล่านี้อีกครั้งนอกจากการเพิ่มค่าแรงขั้นต่ำและเงินเดือนของคนแรกทำงานแล้ว นางสาวแพทองธารยังประกาศเปิดตัวนโยบายอื่นๆ ดังนี้นางสาวแพทองธาร กล่าวว่านโยบายเหล่านี้จะประสบความสำเร็จแน่ในปี 2570 ถ้าหากพรรคเพื่อไทยได้รับการเลือกตั้งอย่างถล่มทลายหรือแลนด์สไลด์ คนไทยจะไม่ต้องหนีออกไปใช้ชีวิตที่ดีกว่าในต่างประเทศอีก"ในปี 2570 เรารับใช้ประชาชนมา พี่น้องประชาชนจะเห็นว่าเราสามารถทำนโยบายทุกอย่างที่กล่าวมาข้างต้นให้เป็นจริงได้ เกิดขึ้นจริงได้ เราไม่ต้องย้ายประเทศแล้วค่ะ เปลี่ยนผู้นำง่ายกว่า"หัวหน้าครอบครัวเพื่อไทย พูดอีกว่า ตลอด 4 ปีจากนี้จนถึงปี 2570 จะเป็นช่วงพลิกฟื้นประเทศด้วยความ "คิดใหญ่" และ "ทำเป็น" ของพรรคเพื่อไทย และเชื่อว่าถึงวันนั้นคนไทยจะมีชีวิตที่ดีขึ้นมากราวปาฏิหาริย์ ดังนั้นจึงเรียกร้องให้กาพรรคเพื่อไทยทั้ง 2 ใบ"การมีการเมืองที่มีเสถียรภาพเท่านั้น ที่จะทำให้เราทวงคืนหนึ่งทศวรรษที่เราเสียไปให้กลับคืนมาค่ะ" นางสาวแพทองธาร กล่าว"มาร่วมกันนะคะพี่น้อง มาร่วมกันคิดใหญ่ ทำให้เป็นจริงได้ โดยการที่เลือกพรรคเพื่อไทยทั้งคนทั้งพรรค เพื่อไทยทุกคนค่ะ เรามากำหนดอนาคตของเราในวันเลือกตั้งที่จะมาถึงนี้ค่ะ"
มิ่งขวัญย้ายเข้าพลังประชารัฐ เสริมทัพเศรษฐกิจ ลุ้นแคนดิเดตนายกฯ|นายมิ่งขวัญ แสงสุวรรณ์ อดีตสมาชิกสภาผู้แทนราษฎร (ส.ส.) แถลงข่าวเปิดตัวย้ายเข้าพรรคพลังประชารัฐเมื่อวันอังคาร (6 ธ.ค.) และกล่าวว่า การย้ายเข้าครั้งนี้เกิดขึ้นหลังจากคำขอของ พลเอก ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ เพื่อมาช่วยเสริมจุดแข็งด้านเศรษฐกิจ"มิ่งขวัญ มาช่วยผมแก้ปัญหาเศรษฐกิจหน่อย อันนี้คือเหตุผลประการที่สำคัญ นะฮะ" นายมิ่งขวัญ กล่าว"หมายถึงคนทำเศรษฐกิจก็เก่งอยู่แล้วครับพรรคนี้ แต่จะมาเติมเต็มแค่นั้น คือเรื่องแรกครับ"อดีต ส.ส. รายนี้ ที่เคยเป็นหัวหน้าพรรคเศรษฐกิจใหม่ในช่วงการเลือกตั้งปี 2562 กล่าวต่อไปว่า แม้ตนจะถูกวิจารณ์ว่าการย้ายเข้ามาร่วมงานกับพรรคพลังประชารัฐเป็นการเปลี่ยนจุดยืนทางการเมือง แต่ตนยืนยันว่าไม่ใช่ เพราะที่ผ่านมาตนวิจารณ์ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เท่านั้น แต่ขณะนี้ พล.อ.ประยุทธ์ ไม่ได้อยู่พรรคนี้แล้ว"พล.อ.ประยุทธ์ ไม่ได้อยู่ในพรรคนี้แล้วฮะ และท่านก็ไม่เคยอยู่ แต่ท่านเป็นแคนดิเดตนายกฯ และท่านเป็นนายกรัฐมนตรีมา""แต่ทีนี้ผมย้ำนะครับว่าผมไม่ได้มีปัญหาอะไรกับ พล.อ.ประยุทธ์ โดยตรงนะฮะ แต่ที่ตลอด 3 ปีกว่าเนี่ย ผมอภิปรายเพราะมีจุดอยู่ 3 จุดครับ หนึ่งฮะ ท่านเป็นนายกรัฐมนตรีฮะ ประเทศไม่สำเร็จ สอง ท่านเป็นหัวหน้าทีมเศรษฐกิจ เศรษฐกิจก็ไม่สำเร็จฮะ อันที่สามครับ ท่านเป็นหัวหน้า ศบค. ก่อนจะปิดศูนย์ ตัวเลขของคนไทยที่ตาย 20,000 กว่าศพฮะ" นายมิ่งขวัญ กล่าวด้าน พล.อ.ประวิตร กล่าวเสริมประเด็นนี้ว่า "พล.อ.ประยุทธ์ไปแล้ว"นายมิ่งขวัญยืนยันว่า การเข้าร่วมพรรคพลังประชารัฐครั้งนี้ไม่มีเรื่องเงินเข้ามาเกี่ยวข้อง แต่ถ้าหากเป็นเพียงสมาชิกพรรคจะไม่มีสิทธิ์ดีเบตในรายการต่างๆ ทางโทรทัศน์หรือสื่อออนไลน์ได้ ดังนั้น พล.อ.ประวิตร จึงจะเสนอชื่อต่อที่ประชุมของพรรคให้เป็นแคนดิเดตนายกรัฐมนตรี แต่จะต้องรอให้กรรมการบริหารพรรคเห็นชอบเสียก่อน
"ธนกร" ผงาด "บิ๊กตู่" แต่งตั้งให้คุมสื่อรัฐ ดูแลกรมประชาสัมพันธ์-อสมท.|น.ส.รัชดา ธนาดิเรก รองโฆษกประจำสำนักนายกรัฐมนตรี เปิดเผยว่า คณะรัฐมนตรี (ครม.) มีมติรับทราบคำสั่งสำนักนายกรัฐมนตรี กรณีมอบหมาย และมอบอำนาจให้ นายธนกร วังบุญคงชนะ รัฐมนตรีประจำสำนักนายกรัฐมนตรี ปฏิบัติราชการแทนนายกรัฐมนตรี ในหน่วยงานกรมประชาสัมพันธ์ และมอบหมายให้กำกับรัฐวิสาหกิจ ใน บมจ. อสมท (MCOT) โดยมีผลตั้งแต่วันที่ 6 ธ.ค. 65พร้อมกันนี้ ยังให้รัฐมนตรีประจำสำนักนายกรัฐมนตรี ปฏิบัติหน้าที่ประธานกรรมการ รองประธานกรรมการ และกรรมการในคณะกรรมการต่างๆ ดังนี้1. มอบหมายให้ปฏิบัติหน้าที่รองประธานกรรมการ และกรรมการ ในคณะกรรมการต่าง ๆ ที่จัดตั้งขึ้นตามกฎหมาย ดังนี้ กรรมการในคณะกรรมการยุทธศาสตร์ด้านการพัฒนาจังหวัดชายแดนภาคใต้ กรรมการในคณะกรรมการป้องกันและปราบปรามยาเสพติด2. มอบหมายให้ปฏิบัติหน้าที่รองประธานกรรมการ และกรรมการในคณะกรรมการต่าง ๆ ที่จัดตั้งขึ้นตามระเบียบสำนักนายกรัฐมนตรี ดังนี้รองประธานกรรมการในคณะกรรมการประชาสัมพันธ์แห่งชาติรองประธานกรรมการในคณะกรรมการจัดการเรื่องราวร้องทุกข์รองประธานกรรมการ คนที่ 2 ในคณะกรรมการเพื่อการพัฒนาที่ยั่งยืนรองประธานกรรมการ คนที่ 1 ในคณะกรรมการสร้างเสริมกิจการเพื่อสังคมแห่งชาติรองประธานกรรมการ คนที่ 1 ในคณะกรรมการส่งเสริมและพัฒนาองค์กรภาคประชาสังคม
ป้ายฮือฮา "เทพไท เสนพงศ์" สวัสดีปีใหม่จากในเรือนจำ หลังติดคุกคดีทุจริตเลือกตั้ง|ฮือฮา เทพไท เสนพงศ์ อดีต ส.ส. ขึ้นป้ายสวัสดีปีใหม่ ใส่กราฟิกห้องขัง หลังถูกจำคุกคดีทุจริตเลือกตั้งเฟซบุ๊ก พงศ์สินธุ์ เสนพงศ์ แชร์ภาพป้ายขนาดใหญ่ เป็นภาพของ นายเทพไท เสนพงศ์ อดีต ส.ส.นครศรีธรรมราช สังกัดพรรคประชาธิปัตย์ สวมใส่เสื้อยืดสีดำ พร้อมใส่กราฟิกภาพห้องขัง และข้อความบนป้ายระบุ "สวัสดีปีใหม่ ๒๕๖๖ รู้จักแล้วจะรักเอง เทพไท เสนพงศ์" โดยนายพงศ์สินธุ์ ระบุข้อความว่า"วันนี้ เริ่มต้นเดือนธันวาคม ซึ่งเป็นเดือนสุดท้ายของปีแล้ว กำลังจะเข้าสู่ช่วงปีใหม่ เป็นธรรมเนียม หรือประเพณีปฎิบัติของนักการเมือง ที่ต้องขึ้นป้ายสวัสดีปีใหม่ กับพี่น้องประชาชน ในเขตเลือกตั้งสำหรับปีใหม่นี้ก็เช่นกัน คุณเทพไท เสนพงศ์ ซึ่งเป็นนักการเมืองอาชีพคนหนึ่ง แม้ว่าจะถูกจองจำอยู่ในเรือนจำกลางนครศรีธรรมราชก็ตาม ก็ยังคงส่งความรัก ความคิดถึง มายังพี่น้องประชาชนชาวจังหวัดนครศรีธรรมราช อย่างเสมอต้น เสมอปลาย เหมือนเดิม"นอกจากนี้ยังมีปฏิทินที่ทำออกมาแจกจ่าย เป็นภาพเดียวกันคือนายเทพไท ยืนยิ้มอยู่หลังกรงเหล็ก พร้อมบทกลอนที่เขียนว่าอยู่ในคุก แม้ทุกข์ใจ ก็ไม่หวั่น ยังมุ่งมั่น รับใช้ ไม่หน่ายหนีออกจากคุก พร้อมทำ ในทันทีเพื่อ "นครศรีธรรมราช" ทุกชาติไปขอขอบคุณทุกความห่วงใย และทุกกำลังใจของทุกท่าน เทพไท เสนพงศ์ รู้จักแล้วจะรักเอง เรือนจำกลางนครศรีธรรมราชสำหรับ นายเทพไท เสนพงศ์ อดีต ส.ส.นครศรีธรรมราช  ปัจจุบันถูกจำคุกอยู่ในเรือนจำนครศรีธรรมราช โดยเมื่อวันที่ 6 ก.ค. ศาลนัดอ่านคำพิพากษาศาลฎีกา คดีหมายเลขดำที่ 174/2562 หมายเลขแดงที่ 485/2563 มีนายพิชัย บุณยเกียรติ อดีตนายก อบจ.นครศรีธรรมราช น้องชายนายชินวรณ์ บุณยเกียรติ ส.ส.นครศรีธรรมราช เป็นโจทก์ยื่นฟ้องนายมาโนช เสนพงศ์ อดีตนายก อบจ.นครศรีธรรมราช จำเลยที่ 1 และนายเทพไท เสนพงศ์ อดีต ส.ส.นครศรีธรรมราช พี่ชายนายมาโนช จำเลยที่ 2 คดีกระทำผิด พ.ร.บ.การเลือกตั้ง ทุจริตเลือกตั้งนายก อบจ.นครศรีธรรมราช เมื่อปี 2557โดยศาลฎีกามีคำพิพากษายืนตามคำพิพากษาของศาลชั้นต้นและศาลอุทธรณ์ ให้จำคุกนายมาโนช เสนพงศ์ จำเลยที่ 1 และนายเทพไท เสนพงศ์ จำเลยที่ 2 คนละ 2 ปี โดยไม่รอลงอาญา และตัดสิทธิทางการเมืองคนละ 10 ปี คดีนี้ถือเป็นอีกหนึ่งหน้าประวัติศาสตร์โกงการเลือกตั้ง จุดเริ่มต้นมาจากการเลือกตั้งนายก อบจ.นครศรีธรรมราช เมื่อปี 2557 มีการแข่งขันกันอย่างเข้มข้นระหว่างนายพิชัย บุณยเกียรติ อดีตนายก อบจ.นครศรีธรรมราช น้องชายนายชินวรณ์ บุณยเกียรติ ส.ส.นครศรีธรรมราช พรรคประชาธิปัตย์ กับนายมาโนช เสนพงศ์ น้องชายนายเทพไท เสนพงศ์ อดีต ส.ส.นครศรีธรรมราช พรรคประชาธิปัตย์ ผลการเลือกตั้งปรากฏว่านายมาโนช คว้าชัยชนะ ต่อมานายพิชัยเข้าร้องเรียนกับ กกต.ว่า นายมาโนชและนายเทพไท ทำผิด พ.ร.บ.เลือกตั้ง มีการจัดเลี้ยงหัวคะแนนที่ร้านอาหารแห่งหนึ่งในตัวเมืองนครศรีธรรมราชเมื่อปี 2556 หลังสอบสวนพิจารณาแล้ว กกต.มีคำสั่งให้ใบแดงนายมาโนช พร้อมทั้งเข้าแจ้งความกับพนักงานสอบสวนให้ดำเนินคดีนายมาโนชและนายเทพไท แต่ภายหลังคดีล่าช้าในชั้นสอบสวนจนถึงชั้นอัยการ นายพิชัย บุณยเกียรติ ในฐานะผู้เสียหายโดยตรงตัดสินใจยื่นฟ้องคดีต่อศาลด้วยตัวเองกระทั่งวันที่ 28 ส.ค.63 ศาลชั้นต้นพิจารณาแล้วเห็นว่าจำเลยทั้งสองกระทำผิดจริง พิพากษาจำคุกนายมาโนช เสนพงศ์ จำเลยที่ 1 และนายเทพไทเสนพงศ์ จำเลยที่ 2 คนละ 3 ปี แต่ลดโทษให้ 1 ใน 3 เหลือจำคุกคนละ 2 ปีโดยไม่รอลงอาญา และตัดสิทธิทางการเมืองเป็นเวลา 10 ปี จำเลยทั้งสองยื่นขอประกันตัวและยื่นอุทธรณ์สู้คดี ต่อมาเมื่อวันที่ 11 พ.ค.64 ศาลอุทธรณ์ภาค 8 มีคำพิพากษายืนตามศาลชั้นต้นให้จำคุกจำเลยทั้ง 2 คน เป็นเวลา 2 ปี และตัดสิทธิทางการเมืองเป็นเวลา 10 ปี หลังคำพิพากษา จำเลยทั้งสองได้รับการประกันตัวระหว่างรอฎีกา โดยวางหลักทรัพย์คนละ 1.5 ล้านบาท และยื่นสู้คดีชั้นฎีกา กระทั่งศาลฎีกามีคำพิพากษายืนดังกล่าว
อินโดนีเซียบินมาดูงานกัญชาไทย ขอเรียนรู้นโยบายไปปรับใช้|สมาชิกคณะกรรมาธิการชุดหนึ่งของรัฐสภาอินโดนีเซียมาศึกษาดูงานการทำให้กัญชาถูกต้องตามกฏหมายและมาตรการรองรับการใช้ในทางที่ผิด ณ กระทรวงสาธารณสุข เมื่อวันพุธ (7 ธ.ค.) โดยมี นายกิตติ โล่สุวรรณรักษ์ ผู้อำนวยการสถาบันกัญชาทางการแพทย์ ได้รับมอบหมายให้การต้อนรับและให้ข้อมูล โดยผู้อำนวยการสถาบันกัญชาทางการแพทย์ได้ให้ข้อมูลถึงพัฒนาการของข้อกฏหมายกัญชาในประเทศไทย การใช้เพื่อการรักษาพยาบาล และมาตรการป้องกันการนำไปใช้ในทางที่ผิด รวมถึงการติดตามผลกระทบทางสังคมที่เกิดขึ้นนายกิตติ ได้ให้ข้อมูลเพิ่มว่า สมาชิกรัฐสภาของอินโดนีเซียมาดูงานในประเทศ โดยมุ่งเน้นเรื่องกัญชาทางการแพทย์เป็นหลัก เนื่องจากมีผู้ป่วยจำนวนมากในประเทศมีการแอบลักลอบใช้ จึงเป็นที่มาของสังคมที่สนใจว่ากัญชามีประโยชน์อย่างไร โดยการดูงานในครั้งนี้ทางทีมจะไปหลายแห่ง เช่น สำนักงานตำรวจแห่งชาติ สำนักงานคณะกรรมการป้องกันและปราบปรามยาเสพติด หน่วยงานเอกชน และกระทรวงสาธารณสุขระหว่างการประชุมนี้ ฝ่ายอินโดนีเซียขอคำแนะนำว่า อินโดนีเซียควรเริ่มอย่างไรหากจะทำให้กัญชาถูกนำมาใช้ให้เกิดประโยชน์ต่อการแพทย์ สุขภาพ และเศรษฐกิจ ซึ่งเราได้แนะนำให้ทำเรื่องการแพทย์ โดยเริ่มต้นจากการทบทวนงานวิจัยที่มีในเรื่องกัญชา รวมถึงศึกษาวิจัย ทำแนวทางการใช้ เปิดอบรมแพทย์และบุคลากรทางการแพทย์ ติดตามเฝ้าระวังการใช้สมาชิกรัฐสภาอินโดนีเซียมองว่าประเทศไทยประสบความสำเร็จ สามารถทำให้ผู้ป่วยเข้าถึงกัญชาทางการแพทย์ เพิ่มขึ้นถึง 159% จากปีที่ผ่านมา และสนใจตำรับกัญชาทางการแพทย์ของไทยมาก โดยขอให้ประเทศไทยส่งข้อมูลที่เราทำงานด้านนี้ทั้งภาษาไทยและอังกฤษเพื่อให้เขาได้ศึกษา เพราะสมาชิกส่วนใหญ่ก็เห็นตรงกันว่า กัญชาทางการแพทย์มีประโยชน์และน่าจะเป็นแนวทางที่เหมาะสมกับการทำงานของอินโดนีเซียเอง
สุชาติ จวกเพื่อไทยฟุ้งค่าแรง 600 บาท จี้คิดถึง "หายนะทางเศรษฐกิจ"|แฟนเพจเฟซบุ๊กของนายสุชาติ ชมกลิ่น รัฐมนตรีว่าการกระทรวงแรงงาน และสมาชิกสภาผู้แทนราษฎร จ.ชลบุรี เขต 1 พรรคพลังประชารัฐ โพสต์เมื่อวันพุธ (7 ธ.ค.) วิจารณ์นโยบายขึ้นค่าแรงขั้นต่ำเป็น 600 บาทของพรรคเพื่อไทยว่าเป็นการหาเสียงแบบนึกสนุก และเรียกร้องให้คำนึงถึงหายนะทางเศรษฐกิจต่อประเทศ"'เพื่อไทย' หากจะหาเสียงอะไรก็แล้วแต่ ควรคำนึงถึงหายนะทางเศรษฐกิจด้วย อย่าหาเสียงเพราะนึกสนุกแบบนี้ เพราะสิ่งที่พูดออกมามันเหมือนการโยนระเบิดเวลาให้เจ้าของกิจการ การหาเสียงแบบนี้เป็นการโยนภาระให้ภาคเอกชน แต่ตัวเองได้คะแนนเสียงซึ่งเป็นสิ่งที่ไม่ถูกต้อง" แฟนเพจนายสุชาติ โพสต์"นอกจากนี้จะกระทบต่อนักลงทุนต่างประเทศเพราะจะไม่กล้าเข้ามาลงทุน การออกมาพูดแบบนี้ส่งผลเสียหายต่อเศรษฐกิจทั้งระบบ หากจะหาเสียงอะไรก็แล้วแต่ ควรคำนึงถึงหายนะทางเศรษฐกิจด้วย"เมื่อวันอังคาร (6 ธ.ค.) นางสาวแพทองธาร ชินวัตร หัวหน้าครอบครัวเพื่อไทย และบุตรสาวอดีตนายกรัฐมนตรี นายทักษิณ ชินวัตร เป็นผู้นำเสนอนโยบายของพรรคเพื่อไทย ที่ใช้หาเสียงในการเลือกตั้งทั่วไปครั้งต่อไป ที่คาดว่าจะเกิดขึ้นในปี 2566 ซึ่งหนึ่งในนโยบายดังกล่าวคือการเพิ่มค่าแรงขั้นต่ำให้มาอยู่ที่ 600 บาทต่อวัน ภายในปี 2570นโยบายนี้ส่งผลให้เกิดการพูดคุยในวงกว้างว่าจะเกิดผลกระทบอย่างไรบ้าง หลายฝ่ายกังวลคล้ายกับนายสุชาติว่าจะทำให้ต้นทุนการผลิตของทุกภาคส่วนเพิ่มขึ้น จนดันราคาสินค้าต่างๆ ขึ้นด้วย ซึ่งจะดันค่าครองชีพให้สูงขึ้นตาม ทั้งยังมีเสียงท้วงติงว่าจะทำได้จริงหรือขณะเดียวกัน อีกฝ่ายหนึ่งมองว่า การขึ้นค่าแรงขั้นค่ำเป็นนโยบายที่หลายพรรคการเมืองใช้หาเสียง ไม่เว้นแม้แต่พรรคพลังประชารัฐในการเลือกตั้งเมื่อปี 2562 ที่เคยหาเสียงไว้ที่สูงสุด 425 บาทต่อวัน ซึ่งก็สูงกว่าปัจจุบันที่กว่า 300 บาทต่อวัน ไม่ใช่แค่นั้นยุคของรัฐบาลนางสาวยิ่งลักษณ์ ชินวัตร ที่ขึ้นค่าแรงเป็น 300 บาทต่อวันทั่วประเทศ ที่เผชิญกับเสียงต่อต้านแบบเดียวกันนี้ แต่สุดท้ายก็สำเร็จ จึงเชื่อว่าพรรคเพื่อไทยจะทำได้อีกครั้งแน่นอน
รัฐสภาไม่เอาปลดล็อกท้องถิ่น! ชนะคะแนนแต่ขาดเสียง ส.ว. หนุน|ที่ประชุมรัฐสภามีมติเมื่อวันพุธ (7 ธ.ค.) ปฏิเสธร่างแก้ไขรัฐธรรมนูญฉบับหนึ่ง ที่มีเนื้อหาเพิ่มอำนาจและงบประมาณให้องค์การบริหารส่วนท้องถิ่นทั่วประเทศ ที่เสนอโดยคณะก้าวหน้าและประชาชนเกือบ 80,000 รายชื่อ หรือที่เรียกว่าร่างกฎหมายปลดล็อกท้องถิ่นร่างแก้ไขรัฐธรรมนูญดังกล่าวได้รับคะแนนเสียงเห็นชอบหรือรับหลักการที่ 254 คะแนน สูงกว่าคะแนนไม่เห็นชอบหรือไม่รับหลักการที่ 245 คะแนน และงดออกเสียง 129 คะแนนอย่างไรก็ตาม เมื่อเป็นร่างแก้ไขรัฐธรรมนูญ จะต้องได้รับเสียงเห็นชอบเกิน 50% ของสมาชิกเท่าที่มีอยู่ในรัฐสภาในขณะนั้น ซึ่งรวมคนที่ติดภารกิจอื่นและไม่เข้าร่วมประชุม จึงต้องได้ไม่น้อยกว่า 361 เสียง เพราะเหลือสมาชิกสภาผู้แทนราษฎร (ส.ส.) และสมาชิกวุฒิสภา (ส.ว.) รวม 722 คนอีกเงื่อนไขหนึ่งคือ ต้องได้เสียงสนับสนุนจากสมาชิกวุฒิสภา (ส.ว.) ไม่น้อยกว่า 1 ใน 3 ด้วย หรือ 74 คน จาก ส.ว. ที่มีอยู่ในขณะนี้ 223 คน แต่ร่างกฎหมายปลดล็อกท้องถิ่นนี้กลับมีเสียง ส.ว. สนับสนุนเพียง 6 เสียงเท่านั้นดังนั้นแม้มีผู้เห็นชอบให้รับหลักการร่างกฎหมายนี้มากกว่า แต่ก็ไม่ผ่านเงื่อนไขดังกล่าว
แพทองธาร ย้ำค่าแรง 600 บาท คือภายในปี 2570 ลั่นวันนี้ทำไม่ได้เพราะเศรษฐกิจแย่|นางสาวแพทองธาร ชินวัตร หัวหน้าครอบครัวเพื่อไทย แถลงเมื่อวันพุธ (7 ธ.ค.) ว่านโยบายค่าแรง 600 บาทต่อวันจะสำเร็จได้ภายในปี 2570 เพราะถ้าหากประชาชนไว้วางใจเลือกพรรคเพื่อไทยให้จัดตั้งรัฐบาลสำเร็จ เศรษฐกิจของประเทศจะดีทั้งระบบหัวหน้าครอบครัวเพื่อไทย กล่าวอีกว่า แต่นโยบายดังกล่าวทำไม่ได้ในวันนี้แน่นอน เพราะขณะนี้มีเศรษฐกิจในภาพรวมที่ยังไม่ดีนัก"แน่นอนค่ะ ถ้าเราคิดกันในวันนี้มันเดือดร้อนแน่ เพราะภาพรวมของเศรษฐกิจทั้งหมดยังไม่อยู่ในภาพที่ดีหรือภาพที่เหมาะสมที่เศรษฐกิจกำลังโตขึ้น แต่เมื่อวานที่เราพูดถึงนโยบายนี้เป็นเศรษฐกิจภาพรวมของทั้งประเทศจะเติบโตขึ้นไปพร้อมๆ กัน" นางสาวแพทองธาร กล่าว"วันนี้ไม่แปลกเลยที่คนจะคิดว่าต้นทุนจะเพิ่มขึ้น ใช่ค่ะ วันนี้คิดไม่ได้ วันนี้ค่าแรงเป็น 600 บาทยังไม่ได้ เพราะเศรษฐกิจยังไม่ดีค่ะ แต่เมื่อเศรษฐกิจดีทั้งระบบแล้ว มันจะไปโดยธรรมชาติของเศรษฐกิจของมันน่ะ"นางสาวแพทองธาร กล่าวอีกว่า หากไม่นับการปรับขึ้นค่าแรงเมื่อไม่นานมานี้ การปรับขึ้นครั้งใหญ่และเป็นที่รับรู้กันในวงกว้างครั้งล่าสุดคือในยุคของรัฐบาลนางสาวยิ่งลักษณ์ ชินวัตร คือเมื่อประมาณ 10 ปีที่แล้ว และหลังจากนั้นประเทศไทยต้องเผชิญกับการบริหารเศรษฐกิจที่ไม่มีประสิทธิภาพ จนเกิดภาวะรวยกระจุก-จนกระจาย"เพราะฉะนั้น พรรคเพื่อไทยจึงต้องคิดใหญ่ค่ะ คิดใหญ่เพื่อให้ทั้งประเทศ ทั้งเศรษฐกิจทั้งประเทศนั้นน่ะ move (เคลื่อน) ตัวไปด้วยกัน" นางสาวแพทองธาร กล่าว"เราต้องการจะลดความเหลื่อมล้ำนี้ให้ได้ค่ะ ถ้าเพื่อไทยเป็นรัฐบาล การที่เรารวยกระจุกจนกระจายแบบเนี้ย ทำให้เรารู้สึกว่าพี่น้องคนไทยที่ทำงานใช้แรงงานเนี่ย ยังไม่ได้รับเกียรติรับศักดิ์ศรีเท่าที่ควรจะได้รับ เราจึงอยากจะพัฒนาทั้งระบบทั้งประเทศ"นางสาวแพทองธาร อธิบายถึงเป้าหมายที่จะทำให้เศรษฐกิจเติบโต 5% ต่อปีนั้น ว่าไม่ใช่ตัวเลขตายตัวทุกปี แต่เป็นค่าเฉลี่ยนายเผ่าภูมิ โรจนสกุล รองเลขาธิการพรรคเพื่อไทย กล่าวเสริมว่า ผู้ที่วิจารณ์นโยบายนี้อาจมองว่าในปี 2570 ประเทศไทยยังคงย่ำกับที่ ซึ่งแตกต่างจากภาพที่พรรคเพื่อไทยมองไว้อย่างสิ้นเชิง"หากผู้พูดมองหรือผู้วิจารณ์มองว่าปี 2570 นั้น ประเทศไทยเป็นผู้รับจ้างผลิต ยังเป็นเกษตรกรรมขั้นพื้นฐาน ยังเป็นการท่องเที่ยวราคาถูก และเป็นการผลิตที่ใช้แรงงานไร้ฝีมือนั้น ไม่แปลกใจครับ ที่ค่าแรง 600 บาทเป็นเพียงแค่ความเพ้อฝัน และก็เป็นสิ่งที่คนเหล่านั้นมองว่าเป็นสิ่งที่เป็นไปไม่ได้ แต่นั่นไม่ใช่วิสัยทัศน์ของพรรคเพื่อไทย นั่นไม่ใช่วิสัยทัศน์ของหัวหน้าครอบครัวเพื่อไทย" นายเผ่าภูมิ กล่าว"เราจะคือผู้สร้างนวัตกรรม"พรรคเพื่อไทยนายเผ่าภูมิ โรจนสกุลรองเลขาธิการพรรคเพื่อไทยรายนี้ กล่าวอีกว่า เมื่อพรรคเพื่อไทยมีโอกาสบริหารประเทศ และมีเศรษฐกิจที่เติบโตทั้งระบบ และตามเป้าหมาย 5% ต่อปี ค่าแรงขั้นต่ำก็ต้องขึ้นตามการเติบโตของเศรษฐกิจด้วย ไม่ได้อิงอยู่กับผลิตภาพและเงินเฟ้อเท่านั้นอย่างที่เป็นอยู่"สิ่งที่หลายฝ่ายลืมไปนั่นคือว่า ค่าแรงของเราโตไม่ทันจีพีดี เศรษฐกิจโตเร็วกว่าค่าแรง" นายเผ่าภูมิ กล่าว"นั่นหมายถึงว่ารายได้ของภาคเอกชนนั้นโตเร็วกว่ารายได้ของแรงงาน รายได้ของนายจ้างโตเร็วกว่าลูกจ้าง และนี่คือประเด็นที่เราจะต้องเร่งแก้ไข นี่คือประเด็นที่พรรคเพื่อไทยยอมไม่ได้"นายเผ่าภูมิ พูดต่อไปว่า การดูแลนายจ้างก็เป็นสิ่งที่พรรคเพื่อไทยคำนึงถึง เพื่อให้การปรับค่าแรงขั้นต่ำเกิดขึ้นได้จริงๆ ดังนั้นจึงมีนโยบายการมอบสิทธิประโยชน์ทางภาษี เป็นต้น
ว่าที่ผู้สมัคร ส.ส. เพื่อไทย แนะรัฐบาล ถ้าแก้ยาเสพติดไม่ได้ ให้มาปรึกษาพรรค|นายพงศกร รัตนเรืองวัฒนา ว่าที่ผู้สมัคร ส.ส. เขตบางกะปิ พรรคเพื่อไทย ลงพื้นที่บริเวณซอยหัวหมาก 3 เขตบางกะปิเมื่อวันพฤหัสบดี (8 ธ.ค.) เพื่อเยี่ยมเยียนและให้กำลังใจพี่น้องประชาชนจากเหตุชายคลั่งก่อเหตุใช้มีดไล่แทงชาวบ้านเสียชีวิตและบาดเจ็บ เมื่อวันพุธ (7 ธ.ค.) ซึ่งชายคนดังกล่าวมีประวัติติดยาเสพติดมาก่อนพงศกร กล่าวว่า ปัจจุบันปัญหายาเสพติดได้ระบาดอย่างหนักในหลายพื้นที่ เฉพาะที่เขตบางกะปิเกิดเหตุความรุนแรงเนื่องจากยาเสพติดมาแล้วหลายครั้ง เช่น ก่อนหน้านี้ซอยลาดพร้าว แขวงคลองจั่น เคยเกิดเหตุคุณตาวัย 80 ปี ถูกหลานเมากัญชาทุบตี จนเป็นข่าวโด่งดังมาแล้วว่าที่ผู้สมัคร ส.ส. รายนี้ เผยว่าตนรู้สึกเป็นห่วงถึงความปลอดภัยของพี่น้องประชาชนเป็นอย่างมาก จึงอยากให้รัฐบาลจริงจังในการแก้ไขปัญหายาเสพติดและมีมาตรการในการจัดการที่เข้มข้นให้มากกว่านี้"หากไม่สามารถจัดการได้แนะนำให้ปรึกษาพรรคเพื่อไทย เพราะพรรคเพื่อไทยมีนโยบายชัดเจนที่จะบรรจุการแก้ปัญหายาเสพติดเป็นวาระแห่งชาติ ซึ่งล่าสุดคุณแพทองธาร ชินวัตร หัวหน้าครอบครัวเพื่อไทย ได้เปิดตัวนโยบายเรื่องการแก้ปัญหายาเสพติด ยาเสพติดต้องหมดไป ปราบปรามแบบเต็มรูปแบบ พร้อมบำบัดผู้เสพ เปลี่ยนผู้เสพเป็นผู้ป่วย รักษาอย่างทั่วถึง ควบคู่ไปกับการปราบปราม" นายพงศกร กล่าว
เปิดใจร้านบะหมี่เกี๊ยวหนุนค่าแรงขั้นต่ำ 600 บาท เชื่อทำได้จริง|ป๊อป-นายเอื้ออังกูล เหมือนละม้าย อายุ 49 ปี เจ้าของร้าน "บะหมี่เกี้ยวเย่หลิว" ริมถนนโรจนะ ขาออกเกาะเมืองอยุธยา ต.หอรัตนไชย อ.พระนครศรีอยุธยา จ.พระนครศรีอยุธยา ให้สัมภาษณ์เมื่อวันศุกร์ (9 ธ.ค.) ว่านโยบายค่าแรงขั้นต่ำ 600 บาทต่อวันเป็นนโยบายที่ดีมาก และคาดว่าจะทำได้จริงการให้สัมภาษณ์ดังกล่าวมีขึ้นหลังจากเป็นข่าวปรากฏว่าร้านบะหมี่เกี๊ยวแห่งนี้ติดป้ายไวนิลขนาดใหญ่ที่มีข้อความว่า "บะหมี่เกี้ยวเย่หลิว อยุธยา พร้อมจ่ายค่าแรงขั้นต่ำวันละ 600 บาท ภายในปี 2570" ซึ่งเป็นผลจากการที่พรรคเพื่อไทย ชูนโยบายปรับขึ้นค่าแรงขั้นต่ำ 600 บาทต่อวัน และเงินเดือนผู้จบการศึกษาปริญญาตรี 25,000 บาท จนทำให้เกิดกระแสพูดถึงอย่างกว้างขวาง ทั้งสนับสนุนและไม่เห็นด้วยเจ้าของร้านรายนี้ กล่าวต่อไปว่า ส่วนตัวไม่ได้ชื่นชอบพรรคการเมืองพรรคไหน เป็นพิเศษ แต่ติดตามข่าวสารการเมืองมาโดยตลอด ได้อ่านและฟังนโยบายค่าแรงขั้นต่ำ 600 บาท ส่วนตัวคิดว่าดีมาก คิดว่าถ้าคนมีเงินก็จะใช้เงิน เงินจะหมุนเวียน นำเงินมาซื้ออาหาร ซื้อของเครื่องใช้สาเหตุที่เชื่อว่าทำได้นั้น นายเอื้ออังกูร กล่าวว่าเป็นเพราะไม่ได้มาปรับเป็น 600 บาทในทีเดียว จะต้องปรับขึ้นมาเป็นแบบขั้นบันได อย่างทุกวันนี้สินค้าอื่นๆ แพงทุกอย่าง อย่างร้านตนต้องใช้ทั้งผัก น้ำมันพืช เนื้อหมู ทุกอย่างราคาแพงขึ้นมาก หลายอย่างขึ้นมาเกือบเท่าตัว ต้นทุนของอาหารสูงขึ้นเรากำไรน้อยลง ร้านเราก็ยังอยู่ได้นายเอื้ออังกูล กล่าวอีกว่า พ่อค้าแม่ค้าหลายร้านยังไม่ขึ้นราคา หรืออาจจะมีการปรับขึ้นหรือลดปริมาณลงเพื่อความอยู่รอด เพราะพ่อค้าแม่ค้าสงสารผู้บริโภค เพราะถ้าเราขึ้นราคาของแพง ลูกค้าไม่มาซื้อเรากิน ไม่มาใช้บริการ ส่วนตัวเชื่อว่าทุกร้านอาหารต้องทนสู้ เพื่อแบกรับต้นทุนวัตถุดิบที่ราคาสูงขึ้นนายอายุวัฒน์ อังคาวุธ อายุ 49 ปี ลูกค้าที่มารับประทานก๋วยเตี๋ยว กล่าวว่าพอเห็นทางร้านติดป้ายสนับสนุนนโยบายค่าแรงขั้นต่ำ 600 บาท จึงมาใช้บริการพร้อมกับช่วยรีวิวก๋วยเตี๋ยวและอาหาร ซึ่งมีรสชาติอร่อย ส่วนค่าแรงขั้นต่ำที่จะเพิ่มขึ้นตามนโนบาย พนักงานโรงงาน ลูกจ้าง ถ้าเขาได้เงินค่าแรงขั้นต่ำ 600 บาท มีเงิน มีรายได้ ก็จะได้ใช้จ่ายเงิน มาใช้บริการ มาซื้อได้นายอายุวัฒน์ กล่าวต่อว่า เมื่อร้านค้าผู้ประกอบการร้านอาหารมีรายได้เพิ่มขึ้น เงินก็จะเกิดการหมุนเวียน อย่างทุกวันนี้ค่าแรงวันละ 300-350 บาท ใครมีเงินน้อยจะมากินอาหาร กินข้าวก็ต้องประหยัด เพราะยังมีรายจ่ายอื่นทั้งค่าน้ำค่าไฟ จึงต้องเก็บไว้ใช้อีก คิดกันง่ายๆ ถ้าเขามีรายได้เพิ่มมากขึ้น ก็มีกำลังใจมีกำลังเงินในการจับจ่าย มาซื้อของเรา ร้านค้ามีรายได้มากขึ้น มันทำให้ทุกคนอยู่ได้ลูกค้ารายนี้ เผยว่าตนก็ดำเนินธุรกิจร้านขายบะหมี่ในพื้นที่ จ.นครปฐม และ จ.พระนครศรีอยุธยา มีพนักงาน 13 คน จ่ายค่าแรงพนักงานของร้านตามกฎหมาย พร้อมกับสวัสดิการค่าอาหารและเงินพิเศษ ตนสนับสนุนแนวคิดนี้อยู่แล้ว ไม่ได้เกี่ยวกับพรรคเพื่อไทย เพราะเรารู้อยู่แล้วว่าค่าครองชีพสูงขึ้น ชาวบ้านอยู่ด้วยความลำบากอยู่แล้วไม่ใช่แค่นั้น นายอายุวัฒน์ ยังพูดสอดคล้องกับนายเอื้ออังกูรว่า ค่าแรงขั้นต่ำจาก 300 กว่าบาท มาเป็น 600 บาท ไม่ใช่จะทำในเวลาเดี๋ยวนี้ทันที ต้องใช้เวลาการปรับขึ้น ค่าแรงจะค่อยๆ ปรับขึ้น เมื่อทุกคนมีรายได้มากขึ้น มีกำลังซื้อใช้เงิน มีการเอาเงินออกมาใช้ ปัจจุบันคนไทยพยายามที่จะออกไปทำงานในต่างประเทศ ทั้งถูกกฎหมายและผิดกฎหมาย เพราะเขาได้รับค่าแรงที่มากกว่าในต่างประเทศนายอายุวัฒน์ กล่าวว่า บางประเทศจ่ายเป็นรายชั่วโมงสูงกว่าคนไทยทำงานใน 1 วัน แล้วพอมีการออกแนวนโยบายค่าแรงขั้นต่ำ 600 บาท หลายคนออกมาโจมตีกันแล้ว เพราะทุกคนรู้ว่าทำได้จริง แต่กลัวว่าคนที่คิดแนวนโยบายนี้จะได้รับความนิยม ถ้าทำได้จริงถามว่าใครได้รับประโยชน์ คนไทยหรือว่าเจ้าสัวได้ประโยชน์
นักวิเคราะห์ หนุนเปิดทางต่างชาติถือครองที่ดิน ยก 5 ประเทศเอเชียตัวอย่าง|นักวิเคราะห์ หนุนเปิดทางต่างชาติถือครองที่ดิน ยก 5 ประเทศเอเชียผู้นำอ้าแขนรับต่างชาติซื้ออสังหา ชิงโอกาสเป็นศูนย์กลางเศรษฐกิจรับโลกเปลี่ยน สอดคล้องทุน-คนเคลื่อนย้ายเสรี ห่วงปมนอร์มินี ปัญหาใหญ่ของไทย แนะต้องเร่งออกกฎหมายอย่างให้โปร่งใสดร.พอล โครซิโอ (Dr. Paul Crosio) นักกฎหมายจากบริษัทที่ปรึกษากฎหมาย Silk Legal เปิดเผยผ่านเว็บไซต์ Silk Legal ว่า การถือครองที่ดินของต่างชาติไม่ใช่เรื่องใหม่ หากต่างชาติถือครองที่ดินได้ ก็จะเป็นการเปิดประตูสู่กลุ่มชาวต่างชาติที่มีรายได้สูงส่งผลต่อการเติบโตของประเทศและรวมถึงการฟื้นตัวของเศรษฐกิจไทยในภาพรวมด้วย เพราะมีผู้ที่ต้องการเข้าพำนักที่ประเทศไทยจำนวนมากล้วนเป็นผู้มั่งคั่งจากทั่วโลก รวมถึงผู้เกษียณอายุ ผู้ประกอบวิชาชีพที่มีทักษะ และนักลงทุนมีจำนวนมากขึ้น รวมถึงชาวต่างชาติที่มีหน่วยงานธุรกิจในประเทศไทยซึ่งสอดคล้องกับบทความจากเว็บไซต์ Invest Asian บริษัทที่ปรึกษาด้านอสังหาริมทรัพย์ในระดับภูมิภาค  ยกตัวอย่าง 5 ประเทศในเอเชียคือ มาเลเซีย ซึ่งถือเป็นประเทศที่เป็นมิตรกับนักลงทุนมากที่สุดในเอเชีย และชาวต่างชาติสามารถเป็นเจ้าของที่ดินได้ โดยสามารถซื้อบ้านและห้องชุดที่มีราคา 8-16 ล้านบาทขึ้นไป (1-2 ล้านริงกิต) ต้องเสียค่าโอนประมาณ 3-4% ในแต่ละปีการถือครองอสังหาริมทรัพย์ของชาวต่างชาติต้องเสียภาษี 4% เมื่อต้องการขายต่อใน 5 ปีแรก และต้องเสียภาษีกำไรในอัตรา 30% ของกำไร และที่สำคัญกรณีต่างชาติจะซื้อที่ดิน ต้องได้รับการพิจารณาเป็นราย ๆ ไป ไม่ใช่ว่าจะซื้อที่ไหนก็ได้ หรือสามารถซื้อได้เลย  นอกจากนี้ชาวต่างชาติที่ต้องการมีบ้านหลังที่ 2 สามารถขอที่พักอาศัยในมาเลเซียได้ด้วยการลงทุนผ่าน My Second Home Program (MM2H) ซึ่งช่วยให้ได้รับวีซ่า 10 ปี โดยฝากเงินประมาณ 70,000 ดอลลาร์สหรัฐฯ (ราว 2.7 ล้านบาท) และเก็บไว้ในธนาคาร ห้ามถอน ขณะที่นาย อันวาร์ อิบบราฮิม นายกรัฐมนตรีคนใหม่ของมาเลเซีย ได้ส่งสัญญาณเชิงบวกทางเศรษฐกิจ โดยเร่งดึงดูดการลงทุน ส่งผลให้ค่าเงินริงกิตพุ่งนิวไฮในรอบ 3 เดือน สร้างความเชื่อมั่นให้กับนักลงทุน พร้อมทั้งเชิญชวนนักลงทุนทั่วโลก รวมทั้งคนไทยไปลงทุนในประเทศมาเลเซีย และสามารถถือครองอสังหาริมทรัพย์ได้ประเทศเกาหลีใต้ โดยนายยุน ซอกยอ ประธานาธิบดีเกาหลีใต้ มีนโยบายทางเศรษฐกิจดึงดูดการลงทุน อาทิ การลดภาษีอสังหาริมทรัพย์ ลดกฎเกณฑ์ข้อบังคับต่าง ๆ เพื่อให้ตลาดทำงานได้สะดวกขึ้น และกระตุ้นการสร้างงานผ่านภาคเอกชนแทนภาครัฐ และส่งเสริมการลงทุนในสตาร์ทอัพ ให้มาทำงานในประเทศเกาหลีใต้ซึ่งมีขนาดเศรษฐกิจใหญ่เป็นอันดับ 4 ของภูมิภาคเอเชียและอันดับ 10 ของโลกปัจจุบันชาวต่างชาติสามารถซื้ออพาร์ทเมนท์ บ้าน อาคารทั้งหมด และที่ดินได้ ทำให้เป็นหนึ่งในประเทศที่เปิดกว้างด้านนี้มากที่สุดในเอเชีย เช่น เกาะเชจูมีใบอนุญาตผู้พำนักสำหรับนักลงทุนที่ซื้ออสังหาริมทรัพย์มูลค่าประมาณ 420,000 ดอลลาร์สหรัฐฯหรือประมาณ 16 ล้านบาท และสามารถนำไปสู่การถือสัญชาติเกาหลีใต้ได้ แต่ไม่อนุญาตให้ซื้อที่ดินได้ในในเขตสงวน พื้นที่ทหาร เขตคุ้มครองทรัพย์สินทางวัฒนธรรม และเขตสงวนทางธรรมชาติที่มีคุณค่าต่อระบบนิเวศ ส่วนประเทศไต้หวัน มีข้อจำกัดเพียงเล็กน้อยเท่านั้นสำหรับชาวต่างชาติที่ต้องการเป็นเจ้าของอสังหาริมทรัพย์ แต่ investasian ไม่แนะนำให้ลงทุนเพราะการเป็นเจ้าของทรัพย์สินในไต้หวันนั้น ไม่ได้ให้สิทธิ์ในการพำนักอาศัยในฐานะชาวต่างชาติโดยอัตโนมัติ ซึ่งต่างจากเกาหลีใต้และมาเลเซีย และอสังหาริมทรัพย์ในไต้หวันมีราคาสูงมาก ในขณะที่อัตราผลตอบแทนค่าเช่าเต็มที่แล้วจะอยู่ที่ 1.5% ทำให้ชาวไต้หวันเองก็มองหาบ้านหลังที่สองในประเทศอื่น ๆ เช่นกันขณะที่ประเทศญี่ปุ่น นายคิชิดะ ฟูมิโอะ นายกรัฐมนตรีญี่ปุ่น มีนโยบายต้อนรับต่างชาติเพื่อดึงดูดนักลงทุน และวางแผนเพิ่มจำนวนผู้บริหารชาวต่างชาติในประเทศถึง 200% ภายในปี 2030 โดยเชิญชวนชาวต่างชาติที่มีทักษะด้านการบริหารและเทคนิคเข้ามาในประเทศ และเพิ่มการลงทุนระหว่างประเทศ (foreign direct investment)โดยวางเป้าหมายไว้ที่ 80 ล้านล้านเยน หรือประมาณ 22.9 ล้านล้านบาท และญี่ปุ่นก็ไม่มีข้อจำกัดเกี่ยวกับประเภทของอสังหาริมทรัพย์ที่ชาวต่างชาติสามารถซื้อได้ ทำให้ชาวต่างชาติสามารถเป็นเจ้าของที่ดินและสิ่งปลูกสร้างที่เป็นกรรมสิทธิ์ในชื่อของตัวเองได้ภายใต้กระบวนการซื้อที่ต้องอาศัยความช่วยเหลือจากผู้เชี่ยวชาญในพื้นที่ อย่างไรก็ตามนโยบายการเข้าเมืองของญี่ปุ่นมีข้อจำกัด และการเป็นเจ้าของที่ดินในประเทศไม่ได้ให้สิทธิในการอาศัยอยู่ เพราะจะต้องมีงานทำ มีธุรกิจ หรือวีซ่าประเภทอื่น ๆ เพื่อใช้ชีวิตในญี่ปุ่นแบบเต็มเวลาสำหรับสิงคโปร์ นายลี เซียนลุง นายกรัฐมนตรีสิงคโปร์ ประกาศเมื่อวันชาติสิงคโปร์ (เดือนสิงหาคมที่ผ่านมา) ว่าจะสร้างสิงคโปร์ให้เป็น “ศูนย์รวมของคนเก่งระดับโลก” (world-class talent pool) โดยจะทุ่มทุนส่งเสริมคนเก่งทั้งในและ ต่างประเทศเข้ามาทำงานและอยู่อาศัย ที่ผ่านมาสิงคโปร์เป็นประเทศที่มีชื่อเสียงในด้านการเปิดกว้างสู่ความมั่งคั่งจากต่างชาติอยู่แล้ว จึงไม่แปลกใจที่ชาวต่างชาติสามารถเป็นเจ้าของคอนโด บ้าน และที่ดินในสิงคโปร์ได้ตามกฎหมายซึ่งก็เป็นหนึ่งในประเทศที่ชาวต่างชาติซื้อคอนโดมิเนียมได้ง่ายที่สุดในเอเชีย แต่การซื้อที่ดินในสิงคโปร์ในฐานะชาวต่างชาตินั้นยากและมีราคาแพงมาก และจะต้องได้รับอนุญาตจากทางราชการก่อน นอกจากนี้การอนุมัติดังกล่าวจำเป็นต้องมีการซื้อจำนวนมาก ทั้งยังต้องพิสูจน์อีกว่าการซื้อนั้นเป็นประโยชน์ต่อเศรษฐกิจของประเทศ ซึ่งต้องผ่านการตีความโดยละเอียดอีกครั้งโดยภาครัฐ นอกเหนือจากข้อจำกัดเหล่านั้น ตลาดที่อยู่อาศัยของสิงคโปร์ยังถือเป็นหนึ่งในประเทศที่แพงที่สุดในโลกและการเป็นผู้มีถิ่นที่อยู่ถาวรที่นี่เป็นเรื่องยากดังนั้นการเปิดโอกาสให้ชาวต่างชาติสามารถซื้อที่ดินได้โดยมีเงื่อนไขและมาตรการกำกับดูแลอย่างเหมาะสม จึงเป็นกลยุทธ์สำคัญของหลายประเทศโดยเฉพาะในเอเชีย เพื่อดึงดูดการลงทุนของต่างชาติ โดยรายงานคาดการณ์เศรษฐกิจของธนาคารพัฒนาเอเชีย ( AD) เปิดเผยว่า ปีนี้เศรษฐกิจของเหล่าประเทศตลาดเกิดใหม่ในทวีปเอเชีย มีแนวโน้มจะโตเร็วกว่าเศรษฐกิจจีนเป็นครั้งแรกในรอบ 30 ปี โดยคาดว่าจะโตที่ 5.3% นักลงทุนในหลายประเทศจึงเริ่มพิจารณาตัวเลือกประเทศที่จะย้ายฐานการลงทุน ส่งผลให้ผู้นำเอเชียหลายประเทศเริ่มขยับปรับเงื่อนไขในการดึงดูดทั้งเงินลงทุน ธุรกิจด้านเทคโนโลยี และบุคลากรมายังประเทศของตนในส่วนของประเทศไทยนั้น หนึ่งในปัญหาคือการที่ต่างชาติใช้นอมินีมาซื้อที่ดิน เพราะฉะนั้นการทำทุกอย่างให้โปร่งใสด้วยการออกกฎหมายอย่างชัดเจน จึงถือเป็นความจำเป็นเร่งด่วน เพื่อป้องกันไม่ให้ต่างชาติเข้ามาหาประโยชน์แบบตรวจสอบไม่ได้ดังที่ผ่านมา และนำไปสู่การสร้างรายได้ให้ประเทศโดยไม่ต้องกู้ยืมและยังสามารถดึงบุคลากรระดับมันสมองจากประเทศต่าง ๆ มาสร้างประโยชน์ให้กับประเทศไทยได้ด้วยการระดมความคิดออกเงื่อนไขที่จะทำให้ได้ประโยชน์ เช่นกระจายโควตาให้แต่ละประเทศ คุณสมบัติทั้งทางเศรษฐกิจและความสามารถของผู้มีสิทธิ์ซื้อบ้าน หรืออาจเปิดให้ซื้อในพื้นที่ที่จัดสรรให้เท่านั้น เพื่อให้ประเทศไทยสามารถดึงดูดนักลงทุนได้ เหมือน100 กว่าประเทศทั่วโลก ที่เปิดให้มีการซื้อบ้านได้โดยมีเงื่อนไขที่แตกต่างกันไป ทั้งในอเมริกา ยุโรป เอเชีย อาเซียน และเพื่อนบ้านอย่างสิงคโปร์ และมาเลเซีย
ซูเปอร์โพลสำรวจ ”อนุทิน” มีโอกาสเป็นรัฐบาล สามารถแก้ปัญหาได้ พูดจริงทำจริง|ซูเปอร์โพล ปชช.ฝากรบ.อนาคตแก้ปัญหาปากท้อง เชื่อ”อนุทิน” มีโอกาสเป็นรบ. สามารถแก้ปัญหาได้ พูดจริงทำจริงซูเปอร์โพล (SUPER POLL)เผยผลสำรวจความคิดเห็นประชาชนทั่วประเทศ จำนวน 1,028 ตัวอย่างเรื่อง เปิดใจคนไทย อนาคตการเมืองระหว่างวันที่ 7 – 10 ธันวาคม พ.ศ. 2565 เมื่อถามถึงความต้องการเร่งด่วนของประชาชนต่อรัฐบาลอนาคต หลังการเลือกตั้ง พบว่าส่วนใหญ่หรือร้อยละ 70.4 ต้องการให้แก้ปัญหาปากท้อง เรื่อง รายได้ อาชีพ ร้อยละ 62.1 ต้องการให้แก้ปัญหาสุขภาพ ค่าใช้จ่ายน้อย เข้าถึงง่าย อยู่ใกล้ สะดวก ร้อยละ 61.8 ต้องการให้แก้ปัญหาหนี้สินพักหนี้ ปลดหนี้ที่น่าสนใจคือ เมื่อถามถึงแคนดิเดตนายกรัฐมนตรีที่ประชาชนเชื่อมั่นช่วยแก้ปัญหาปากท้อง รายได้และปัญหาหนี้สินของประชาชนได้ พบว่า เกินครึ่งหรือร้อยละ 50.7 เชื่อมั่นนายอนุทิน ชาญวีรกูลหัวหน้าพรรคภูมิใจไทย รองลงมาคือร้อยละ 47.2 เชื่อมั่นนางสาวแพทองธาร ชินวัตร พรรคเพื่อไทย ร้อยละ 46.4เชื่อมั่นนายจุรินทร์ ลักษณวิศิษฏ์ หัวหน้าพรรคประชาธิปัตย์ที่น่าพิจารณาคือ อะไรที่มีผลต่อการตัดสินใจเลือกตั้ง ผลสำรวจพบว่า ส่วนใหญ่หรือร้อยละ 59.8ระบุปัญหาเดือดร้อนที่กำลังเจอเป็นอะไรที่มีผลต่อการตัดสินใจเลือกตั้ง รองลงมาคือ ร้อยละ 56.9 ระบุพรรคการเมืองเป็นอะไรที่มีผลต่อการตัดสินใจเลือกตั้ง ร้อยละ 52.0 ระบุ แคนดิเดตนายกรัฐมนตรีและแกนนำพรรคการเมืองที่น่าสนใจคือ เมื่อถามถึงผู้นำพรรคการเมืองที่มีโอกาสเป็นรัฐบาลและทำได้จริงตามที่พูด พบว่าส่วนใหญ่หรือร้อยละ 47.8 ระบุ นายอนุทิน ชาญวีรกูล หัวหน้าพรรคภูมิใจไทยเป็นผู้นำพรรคการเมืองที่มีโอกาสเป็นรัฐบาลและทำได้จริงตามที่พูด รองลงมาคือร้อยละ 44.9 ระบุนางสาวแพทองธาร ชินวัตร พรรคเพื่อไทย ร้อยละ 44.4 ระบุ นายจุรินทร์ ลักษณวิศิษฏ์หัวหน้าพรรคประชาธิปัตย์ในขณะที่ร้อยละ 17.2 ระบุ พล.อ.ประยุทธ์ จันทร์โอชา นายกรัฐมนตรี และร้อยละ14.5 ระบุเป็น นายพิธา ลิ้มเจริญรัตน์ หัวหน้าพรรคก้าวไกล ตามลำดับ 
“พิธา” ลั่นหากก้าวไกลเป็นรัฐบาล พร้อมตัดงบ กอ.รมน.|“พิธา” ประกาศ หากก้าวไกลเป็นรัฐบาล พร้อมตัดงบ กอ.รมน.ไปทำเศรษฐกิจสร้างสรรค์ ชี้ซอฟต์พาวเวอร์ไทยจะรุ่ง ต้องมีรัฐสวัสดิการให้คนทำงานกล้าลอง-บ้านเมืองมีเสรีภาพ-เป็นประชาธิปไตยนายพิธา ลิ้มเจริญรัตน์ หัวหน้าพรรคก้าวไกล ร่วมเวทีและนิทรรศการ “เทศกาลงานออกแบบเชียงใหม่ 2022 – Chiang Mai Design Week 2022” โดยได้ร่วมเสวนาพูดคุยกับศิลปินอิสระ พร้อมชูนโยบายพรรคก้าวไกลในการส่งเสริมวงการศิลปะสร้างสรรค์และซอฟต์พาวเวอร์ในประเทศไทยโดยนายพิธา กล่าวในการเสวนาช่วงหนึ่งว่า ที่ผ่านมาหน่วยงานรัฐที่เกี่ยวข้องจะพยายามยกคำว่า “ซอฟต์พาวเวอร์” และคำว่าเศรษฐกิจสร้างสรรค์มาใช้มากมาย แต่ในความเป็นจริง วงการศิลปวัฒนธรรมในประเทศไทยกลับเป็นวงการหนึ่งที่ได้รับการส่งเสริมน้อยที่สุด เห็นได้จากงบประมาณที่เกี่ยวข้องกับเศรษฐกิจสร้างสรรค์ ที่อยู่กับหน่วยงานอย่างสำนักงานส่งเสริมเศรษฐกิจสร้างสรรค์ (องค์การมหาชน) หรือ สศส.กลับได้รับงบประมาณต่อปีเพียง 300 ล้านบาทเท่านั้น หรือกระทรวงวัฒนธรรมเองได้งบประมาณกว่า 4 พันล้านบาทจากกว่า 6.7 พันล้านบาท ได้ถูกใช้ไปกับการส่งเสริมวัฒนธรรมแบบตายตัว และรับใช้การเมืองของฝ่ายอนุรักษ์นิยม ที่ผ่านมาวัฒนธรรมที่ได้รับการส่งเสริมจากรัฐ มักเป็นวัฒนธรรมเพื่อการควบคุมประชาชน มีมุมมองต่อวัฒนธรรมไทยว่าเป็นสิ่งตายตัว เปลี่ยนแปลงไม่ได้ และยังใช้โครงสร้างทางสังคมการเมืองมาปิดกั้นความคิดสร้างสรรค์ของประชาชน ไม่ว่าจะเป็นกฎหมายอย่าง พ.ร.บ.ภาพยนตร์, พ.ร.บ.คอมพิวเตอร์, พ.ร.บ.ลิขสิทธิ์รวมถึงกฎหมายที่ถูกใช้เล่นงานคนเห็นต่างทางการเมือง ในทางกลับกันหน่วยงานที่อยู่ภายใต้สำนักนายกรัฐมนตรีอย่างกองอำนวยการรักษาความมั่นคงภายในราชอาณาจักร หรือ กอ.รมน. กลับได้รับงบประมาณปีหนึ่งถึง 8 พันล้านบาท หรือศูนย์อำนวยการรักษาผลประโยชน์ของชาติทางทะเล หรือ ศรชล. ที่มีภารกิจและงบประมาณส่วนใหญ่ซ้ำซ้อนกับหน่วยงานอื่นๆ ได้รับงบประมาณถึง 1,400 ล้านบาท สะท้อนการไม่ให้ความสำคัญกับซอฟต์พาวเวอร์และเศรษฐกิจสร้างสรรค์อย่างจริงจังของผู้มีอำนาจในปัจจุบันซึ่งตนขอประกาศไว้ตรงนี้ หากมีการจัดตั้งรัฐบาลในครั้งหน้า พรรคก้าวไกลพร้อมทำงานเพื่อตัดลดงบประมาณของหน่วยงานที่ทำงานซ้ำซ้อนอย่าง กอ.รมน. และ ศรชล. เปลี่ยนไปเป็นงบประมาณด้านวัฒนธรรมให้ สศส. และการส่งเสริมวัฒนธรรมซอฟต์พาวเวอร์ในหน่วยงานต่างๆต่อไป 
“ธนกร” มั่นใจคนใต้รัก “ประยุทธ์” โวกระแสนิยมรัฐบาลดี|“ธนกร” มั่นใจคนใต้รัก “ประยุทธ์” ชี้กระแสนิยมรัฐบาลดี เพราะผลงานจับต้องได้อย่างเป็นรูปธรรม มั่นใจคนใต้เลือกนักบริหารที่ซื่อสัตย์สุจริตบริหารประเทศนายธนกร วังบุญคงชนะ รัฐมนตรีประจำสำนักนายกรัฐมนตรี กล่าวถึงกรณีที่นายแพทย์ชลน่าน ศรีแก้ว หัวหน้าพรรคเพื่อไทย ระบุในกิจกรรม ‘ครอบครัวเพื่อไทย แหลงจริง ทำได้ คนใต้หรอยแรง’ ที่จังหวัดนครศรีธรรมราชว่า วิกฤตที่ประชาชนต้องพบเจอมาตลอด 8 ปีที่ผ่านมา เป็นความทุกข์ทรมาน ไร้สิทธิเสรีภาพ หากประชาชนต้องการออกจากความทุกข์ยาก อยากมีอนาคตที่ดี เตรียมพร้อมไว้สำหรับลูกหลานขอฝากพรรคเพื่อไทยไว้ในหัวใจของชาวใต้ทุกคน ว่า ตนได้ลงพื้นที่จังหวัดนครศรีธรรมราชเมื่อสุดสัปดาห์ที่ผ่านมา พบว่ากระแสชื่นชอบ พล.อ.ประยุทธ์ จันทร์โอชา นายกรัฐมนตรี รวมถึงรัฐบาลนั้นดีมาก ประชาชนคนใต้รักพล.อ.ประยุทธ์อย่างมาก เนื่องจากการบริหารประเทศตลอดระยะเวลาที่ผ่านมาของท่านนายกฯ มีผลงานที่จับต้องได้อย่างเป็นรูปธรรมมากมาย มีความซื่อสัตย์สุจริตเป็นที่ประจักษ์ เป็นนักบริหาร ซึ่งเป็นคุณสมบัติที่พี่น้องคนใต้ยึดหลักมาตลอดว่า ไม่เอาคนโกงมาปกครองประเทศดังนั้น เชื่อว่าหากคนใต้อยากมีอนาคตที่ดีเตรียมพร้อมไว้สำหรับลูกหลานนั้น คงไม่ตัดสินใจฝากอนาคตไว้กับพรรคเพื่อไทยตามที่ นพ.ชลน่านร้องขออย่างแน่นอน แต่จะฝากไว้กับ พล.อ.ประยุทธ์ที่เน้นทำมากกว่าพูด เน้นแก้ปัญหาความเดือดร้อนให้ประชาชนมากกว่าเล่นเกมการเมืองรายวันอย่างแน่นอน การอ้างว่าวิกฤตที่ประชาชนต้องพบเจอมาตลอด 8 ปีที่ผ่านมา เป็นความทุกข์ทรมาน ไร้สิทธิเสรีภาพนั้น ถ้าจะจริงอยู่บ้างก็ตรงที่ 8 ปีที่ผ่านมาเป็นวิกฤตเศรษฐกิจ และวิกฤตโรคระบาดจากโควิด-19 ที่ทุกประเทศทั่วโลกต้องพบเจอเหมือนๆ กัน แต่ไม่จริงตรงที่ไม่ใช่ความทุกข์ทรมาน แต่เป็นความภาคภูมิใจที่มีรัฐบาลที่ซื่อสัตย์จริงใจกับประชาชน และประชาชนก็ไม่ได้ไร้สิทธิเสรีภาพ แต่เป็นเพียงแค่ข้ออ้างของคนที่พยายามใช้สิทธิเสรีภาพเกินขอบเขตจนกระทบสิทธิของคนส่วนใหญ่มากกว่า 
"อุ๊งอิ๊ง" เลี่ยงรับว่าที่นายกฯ หลัง "ณัฐวุฒิ" ประกาศชื่อลั่นเวที ยันไม่ติดโผก็ยังทำงาน|"อุ๊งอิ๊ง" เลี่ยงรับตำแหน่งแคนดิเดตนายกฯ หลัง "ณัฐวุฒิ" ประกาศลั่นเวที บอกถ้าไม่ติดโผก็ทำงานเหมือนเดิม ด้าน "ชลน่าน" เมินข่าว ส.ส.แห่ลาออก มองยังไงไม่กระทบงานสภานายณัฐวุฒิ ใสยเกื้อ ผู้อำนวยการครอบครัวเพื่อไทย กล่าวถึงแคนดิเดตนายกรัฐมนตรีของพรรคเพื่อไทยหลังพูดบนเวทีปราศรัยว่านางสาวแพทองธาร ชินวัตร หัวหน้าครอบครัวเพื่อไทยเป็นแคนดิเดตนายกรัฐมนตรี โดยกล่าวว่า หัวหน้าพรรคเพื่อไทยพูดมาตลอดว่าจะส่งครบทั้ง 3 คนโดย 1 ในนั้นน่าจะเป็น นางสาวแพทองธาร ที่เป็นแคนดิเดตนายกรัฐมนตรี โดยตนใช้สิทธิส่วนบุคคล และตนในฐานะกองเชียร์ก็เชียร์นางสาวแพทองธาร แต่เมื่อประกาศทั้ง 3 คน ตนก็ต้องเชียร์ทั้ง 3 คน ซึ่งชาวใต้ขานรับขนาดนี้หัวหน้าพรรคเพื่อไทยก็น่าจะรับไว้พิจารณา แต่ก็ต้องเป็นหน้าที่ของคณะกรรมการบริหารพรรคซึ่งจะประกาศในภายหลังด้าน นางสาวแพทองธาร กล่าวว่า ขณะนี้พรรคยังไม่ได้ประกาศอย่างชัดเจน ซึ่งเชื่อว่าพรรคเพื่อไทยจะหาแคนดิเดตนายกฯ ได้เหมาะสมมากที่สุด ถ้ามีคนที่เหมาะสมกว่าตนก็น้อมรับ อย่างไรก็ตามส่วนตัวพร้อมทำงานกับพรรคเพื่อไทย ซึ่งก็ต้องรอดูว่าประชาชนจะเมตตากับเรามากน้อยแค่ไหน ส่วนตัวไม่ว่าจะอยู่ส่วนไหนก็พร้อมทำงานกับพรรคเพื่อไทยและพร้อมทำงานให้กับประชาชนสุดความสามารถส่วนประกาศตัวอย่างชัดเจนคะแนนในภาคใต้จะตีตื้น พล.อ.ประยุทธ์ จันทร์โอชา นายกรัฐมนตรี หรือไม่นั้น นางสาวแพทองธาร กล่าวว่า พรรคเพื่อไทยเราขายนโยบาย เราพูดและทำได้จริง ส่วนเวลาที่เหมาะสมในการประกาศแคนดิเดตนายกฯอยู่ในช่วงเวลาใดนั้น น.ส.แพทองธาร กล่าวว่า เราพยายามหาตัวเลือกที่ดีที่สุดให้กับประชาชน ตนเองไม่ว่าจะเป็นหรือไม่เป็น ก็ยังทำเต็มที่เหมือนเดิม ถ้าไม่เป็นก็ไม่โกรธเคือง ถ้าจะเป็นก็เป็นด้วยความเต็มใจ ก็จะมุ่งมั่นทำนโยบายเพื่อประชาชน ซึ่งเป็นเป้าหมายหลักของเราส่วนมั่นใจว่าพื้นที่ภาคใต้พรรคเพื่อไทยจะได้ ส.ส.หรือไม่ น.ส.แพทองธาร กล่าวว่า แล้วแต่ประชาชนชาวภาคใต้จะกรุณา ตนยืนยันว่า พรรคเพื่อไทยตั้งใจอย่างมาก ที่มาไม่รู้ว่าจะเลือกหรือไม่ แต่ตนก็ดีใจอย่างไรก็ตาม กระแส พล.อ.ประยุทธ์ในพื้นที่ภาคใต้ยังแรงอยู่นโยบายของพรรคเพื่อไทยจะสู้ได้หรือไม่นั้น น.ส.แพทองธาร กล่าวว่า ถ้าคนใต้เห็นว่านโยบายที่พรรคเพื่อไทยเสนอโดนใจคนใต้ พี่น้องลำบากมานานแล้ว เรานำเสนอความเปลี่ยนแปลงที่ดีขึ้น เพราะประชาชนทุกข์มานานแล้วด้าน นพ.ชลน่าน ศรีแก้ว หัวหน้าพรรคเพื่อไทย กล่าวว่า แคนดิเดตพรรคเพื่อไทยอยู่ที่ประชาชน หากมีเสียงตอบรับที่ดีพรรคก็จะนำเข้าสู่การพิจารณาตามข้อบังคับของพรรคส่วนข่าว ส.ส.ลาออกนั้น ตนมองว่ามีเป็นประจำ โดยเฉพาะช่วงใกล้ครบวาระสภาแต่ละพรรคที่เขาพยายามดูด ส.ส. มีเงื่อนไขว่าต้องออกก่อนครบวาระสภา ซี่งเป็นสัญญาณและข้อผูกมัดของเขา โดยยอมรับว่าจะมี ส.ส.ออกเยอะส่วนถามว่ามีผลต่อการทำงานในสภาหรือไม่นั้น นพ.ชลน่าน ระบุว่า กฎหมายเขียนว่าให้นับจำนวน ส.ส.ที่เหลืออยู่ ฉะนั้นเหลืออยู่เท่าไหร่ก็เป็นองค์ประชุมเท่านั้น ซึ่งสามารถทำงานได้ การลาออกนั้นไม่มีผลต่อองค์ประชุมสภา แต่มีผลทำให้เรื่องของกฎหมายบางฉบับจะไม่ได้รับการพิจารณา  
ลำปางเดือด ขึ้นป้ายทั่วเมืองฟาดนโยบายค่าแรง 600 ถามเอาสมองส่วนไหนคิด?|ลำปางเดือด ขึ้นป้ายทั่วเมืองฟาดนโยบายค่าแรง 600 ถามเอาสมองส่วนไหนคิด? โรงงานใหญ่ย้ายหนีเพราะค่าแรงเวียดนามไม่ถึง 200  จากกรณี พรรคเพื่อไทย ประกาศนโยบายค่าแรงขั้นต่ำ 600 บาท และเงินเดือนผู้จบปริญญาตรี 25,000 บาทต่อเดือนนั้น กลายเป็นกระแสวิพากษ์วิจารณ์ร้อนแรงในสังคม มีทั้งคนเห็นด้วยและไม่เห็นด้วยก่อนหน้านี้มีบางร้านอาหารขึ้นป้ายสนับสนุน พร้อมจ่ายค่าแรงขั้นต่ำตามนโยบายของพรรค แต่ขณะเดียวกัน ในโลกออนไลน์ก็มีการแชร์ภาพ ป้ายที่ติดหน้าตึกแถวแห่งหนึ่ง จ.ลำปาง มีการติดป้ายค้านค่าแรง 600 บาทว่า "เอาสมองส่วนไหนมาคิด โรงงานเซรามิกลำปางแทบจะปิดไปหมดแล้ว ถ้า 600 จริง โรงงานเซรามิกลำปางก็จะเป็นอดีตไปหมด ธุรกิจอื่น ๆ ก็ค่อยตายตาม โรงงานใหญ่ ๆ ก็จะย้ายหนีไปเวียดนามหมด เพราะค่าแรงเวียดนามไม่ถึง 200 บาท" ขณะเดียวกัน ผู้สื่อข่าวได้ไปพบป้ายผ้าเขียนข้อความเดียวกัน ติดไว้บริเวณปากทางเข้าห้างสรรพสินค้าชื่อดังแห่งหนึ่งกลางเมืองลำปาง และพบว่ามีป้ายอยู่หลายจุดในเขตพื้นที่อำเภอเมืองลำปาง โดยเฉพาะในเขตเทศบาลนครลำปาง คาดว่าน่าจะเป็นกลุ่มคนที่ไม่สนับสนุนนโยบายของพรรคเพื่อไทยดังกล่าว โดยยังไม่ทราบว่าใครเป็นผู้นำมาติด
ประวิตร ยืนยันไม่ว่าอะไรหากภูมิใจไทยดูด ส.ส. ไปหมด ลั่นจะได้ปิดพรรค|พลเอก ประวิตร วงษ์สุวรรณ รองนายกรัฐมนตรีและหัวหน้าพรรคพลังประชารัฐ กล่าวเมื่อวันอังคาร (13 ธ.ค.) ว่าตนไม่ว่าอะไรหากพรรคภูมิใจไทยโน้มน้าวให้คนจากพรรคพลังประชารัฐและบรรดาสมาชิกสภาผู้แทนราษฎร (ส.ส.) ย้ายพรรคได้"เอาไปให้หมดเลยก็ได้ ผมไม่ว่าอะไร แล้วผมจะได้ปิดพรรคด้วย" พล.อ.ประวิตร กล่าวคำให้สัมภาษณ์นี้ถูกตีความไปว่า พล.อ.ประวิตร ท้อใจหรือไม่ เพราะที่ผ่านมาคนจากพรรคพลังประชารัฐถูก "ดูด" ไปร่วมงานกับพรรคอื่นที่ได้รับความนิยมมากกว่า โดยเฉพาะพรรคภูมิใจไทยถึงอย่างนั้น ก็ไม่ใช่ว่าไม่มีนักการเมืองย้ายเข้ามาสังกัดพรรคพลังประชารัฐเลย เพราะที่ผ่านมามีหลายคน เช่น นายมิ่งขวัญ แสงสุวรรณ์ อดีตหัวหน้าพรรคเศรษฐกิจใหม่ และนายนิพิฏฐ์ อินทรสมบัติ ที่ย้ายมาจากพรรคสร้างอนาคตไทย ซึ่งก่อนหน้านั้นก็เพิ่งย้ายออกมาจากพรรคประชาธิปัตย์พล.อ.ประวิตร กล่าวระหว่างการให้สัมภาษณ์นี้อีกว่า การย้ายพรรคนั้นอาจเป็นเพราะมีความคิดเห็นที่ไม่ตรงกันระหว่างพรรคและนักการเมือง แต่ที่ผ่านมาก็มีคนย้ายเข้ามาพรรคพลังประชารัฐเช่นกัน
ทนายอนันต์ชัย ยื่นเสรีพิศุทธ์ สอบกรมการปกครอง เหตุอืดยุบสมาคมศรีสุวรรณ|นายอนันต์ชัย ไชยเดช ทนายความชื่อดัง ซึ่งเป็นประธานมูลนิธิกองทัพธรรม ยื่นหนังสือต่อ พลตำรวจเอก เสรีพิศุทธ์ เตมียเวส สมาชิกสภาผู้แทนราษฎร (ส.ส.) แบบบัญชีรายชื่อ พรรคเสรีรวมไทย ในฐานะประธานคณะกรรมาธิการปราบปรามการทุจริตและประพฤติมิชอบ สภาผู้แทนราษฎร เมื่อวันพุธ (14 ธ.ค.) ให้ตรวจสอบการทำงานของกรมการปกครองทนายความคนดังกล่าวอ้างว่า การทำงานของกรมการปกครองในการตรวจสอบเพื่อยุบสมาคมองค์การพิทักษ์รัฐธรรมนูญไทย ที่นายศรีสุวรรณ จรรยา เป็นเลขาธิการ ล่าช้า ทั้งที่ตนมอบเอกสารและหลักฐานจำนวนมากให้แก่หน่วยงานรัฐดังกล่าว และผลการตรวจสอบก็ยังไม่ออกมาแม้ผ่านมาหลายเดือน ทั้งที่ควรเสร็จสิ้นภายใน 30 วัน"ยื่นหนังสือร้องเรียนไปยังกรมการปกครองให้เพิกถอนสมาคมพิทักษ์รัฐธรรมนูญไทย ตามประมวลกฎหมายแพ่งและพาณิชย์ มาตรา 102 (1) และ (2) ของนายศรีสุวรรณ จรรยา นะครับ ตั้งแต่วันที่ 6 มิ.ย. ปี 2565 จนถึงวันนี้เนี่ยก็เป็นเวลากว่า 7 เดือนแล้วนะครับ กรมการปกครองเนี่ย ละก็รวมถึงเจ้าหน้าที่เนี่ย ก็ยังทำงานแบบเต่าคลาน" นายอนันต์ชัย กล่าว"ทุกวันนี้เนี่ย ผมขี้เกียจตอบปัญหาให้กับพี่น้องประชาชน แฟนคลับ ที่มาถามผมว่าเมื่อไหร่สมาคมนี้จะถูกเพิกถอนซะที เพราะว่าสมาคมพิทักษ์รัฐธรรมนูญไทยก่อความเสียหายให้แก่ผู้ที่ถูกร้องเรียนเป็นจำนวนมากนะครับ"นายอนันต์ชัย อธิบายถึงเหตุผลที่ต้องเพิกถอนสมาคมดังกล่าวว่า เป็นเพราะไม่ได้ทำตามกฎหมาย เช่น ไม่มีการประชุมด้านการเงินของสมาคมแม้แต่ครั้งเดียว ไม่มีการประชุมเพื่อเลือกนายกสมาคมและคณะกรรมการ เรื่อยไปถึงการไม่ส่งงบดุล"แต่หน่วยงานรัฐ อธิบดีกรมการปกครองคนปัจจุบันและก็คนก่อนหน้านี้ด้วย เจ้าหน้าที่ด้วย บกพร่องต่อหน้าที่ ผมจึงยื่นหนังสือต่อท่าน พล.ต.อ.เสรีพิศุทธ์ ในฐานะนะครับ ประธานกรรมาธิการนะ ไม่ใช่ในฐานะส่วนตัว" นายอนันต์ชัย กล่าว"ให้ตรวจสอบนะฮะ หากพบว่าการทำงานเนี่ย ปฏิบัติหน้าที่หรือละเว้นการปฏิบัติหน้าที่ ละเลยต่อหน้าที่เนี่ยนะ ก็ให้ท่านตรวจสอบข้อเท็จจริง แล้วดำเนินคดีกับอธิบดีกรมการปกครอง รวมถึงเจ้าหน้าที่รัฐนะครับ เพื่อจะได้เป็นเยี่ยงอย่าง ไม่ใช่ว่าร้องไปแล้วเฉื่อย ร้องไปก็เฉย 7 เดือนมาแล้วคิดดู"พล.ต.อ.เสรีพิศุทธ์ มองว่าเรื่องนี้ควรดำเนินงานภายใน 30 วัน แต่กลับยังไม่มีผลใดๆ ออกมาจากกรมการปกครองเมื่อผ่านมาหลายเดือน"ความจริงเนื้อหาในเรื่องนี้นะผมว่าไม่ถึงเดือนหรอก มันเสร็จแล้ว พี่น้องประชาชนจะได้เห็นความจริงปรากฏยังไง แต่นี่เป็นไงครับ กรมการปกครองทำงานล่าช้าเหลือเกิน ก็อาจเป็นนิสัยคนไทยก็ได้นะฮะ ไม่ค่อยใส่ใจ เรื่อยเฉื่อย อะไรต่างๆ เหล่านั้นนะฮะ" พล.ต.อ.เสรีพิศุทธ์ กล่าว"ความล่าช้าเนี่ยมันคือความไม่ยุติธรรมนะฮะ ถ้าทำอะไรให้มันเสร็จรวดเร็วทันอกทันใจพี่น้องประชาชนไปตามระเบียบกฎหมายแล้วเนี่ย บ้านเมืองเราจะสงบกว่านี้จะดีกว่านี้อย่างแน่นอนนะครับ"ส.ส. รายนี้ กล่าวถึงนายศรีสุวรรณ ว่ามักไปยื่นร้องเรียนเรื่องต่างๆ เพียงใช้กระดาษใบเดียวหรือไม่กี่แผ่น ที่ไม่ปรากฏหลักฐานในการกล่าวหาผู้อื่น แต่กลับสร้างความเดือดร้อนให้คนจำนวนมาก ทั้งยังยอมรับเองว่าได้รับค่าตอบแทนในการร้องเรียนเหล่านี้ และค่าตอบแทนเหล่านั้นก็ยังเข้ากระเป๋าตัวเอง ไม่ได้เข้าไปยังสมาคม"นายศรีสุวรรณก็รับเงินแล้วก็เข้ากระเป๋าตัวเองไปอย่างงั้นนะ อันนี้เป็นการหากินที่ไม่สุจริต ถ้านายศรีสุวรรณเป็นข้าราชการนะ ตายไปแล้วนะครับ ประพฤติตนอย่างงี้" พล.ต.อ.เสรีพิศุทธ์ กล่าว
ไม่ขอเป็นตัวสำรอง! ส.ส. เขตหนึ่งเดียวของพรรคกราบลาเสรีพิศุทธ์|นายเดชทวี ศรีวิชัย สมาชิกสภาผู้แทนราษฎร (ส.ส.) จ.ลำปาง เขต 4 พรรคเสรีรวมไทย ซึ่งเป็น ส.ส. แบบแบ่งเขตคนเดียวของพรรค กราบลา พลตำรวจเอก เสรีพิศุทธ์ เตมียเวส หัวหน้าพรรค และ ส.ส. แบบบัญชีรายชื่อ พรรคเสรีรวมไทย เพื่อลาออกจากพรรคเมื่อวันพุธ (14 ธ.ค.)ส.ส. จ.ลำปางรายนี้ โพสต์เฟซบุ๊กว่า ที่ผ่านมาพรรคมีตัวหลักที่ส่งลงเลือกตั้งเมื่อปี 2562 อยู่แล้ว แต่เกิดอุบัติเหตุบางอย่างจึงลงสมัครไม่ได้ ทำให้พรรคเลือกตนที่เป็นตัวสำรองขึ้นมาในการเลือกตั้งซ่อมเขตดังกล่าว แต่เมื่อไม่นานมานี้พรรคมีมติส่งตัวหลักคนเดิมลงรับเลือกตั้งครั้งหน้า ซึ่งตนเคารพมติพรรค ทำให้ตัดสินใจย้ายพรรคในครั้งนี้"วันนี้มีโอกาสเข้ารับโอวาทจากท่านเสรีพิศุทธ์ เตมียเวส หัวหน้าพรรคเสรีรวมไทย(พร้อมกราบลาท่านด้วยความเคารพ)และขอบพระคุณท่านมากๆที่มีไมตรีจิตให้ด้วยดีเสมอมา #แต่ด้วยครั้งที่แล้ว ทางพรรคได้มีผู้สมัครตัวหลักอยู่แล้วเมื่อครั้งเลือกตั้งซ่อม แต่ด้วยอุบัติเหตุไม่สามารถลงรับสมัครได้ จึงได้ให้ผมลงเป็นตัวสำรองไว้ คราวนี้เลือกตั้งใหญ่ตัวกระผมนายเดชทวี ศรีวิชัย ต้องเคารพ มติพรรคที่ต้องส่งตัวหลักคนเดิมลงอีกครั้ง ด้วยเหตุนี้ ผมจึงต้องลาออกจากสมาชิกพรรค เพื่อหาสังกัดใหม่ให้ทำตามกรอบเวลาที่กฎหมายกำหนด โอกาสนี้ขอกราบขอบพระคุณท่าน เสรีพิศุทธ์เตมียเวส เป็นอย่างสูงด้วยความเคารพ" นายเดชทวี โพสต์
31 ส.ส. ตบเท้าลาออกพรึบ! คาดร่วมเปิดตัว "ภูมิใจไทย" 16 ธ.ค.นี้|รายงานข่าวจากรัฐสภา มีสมาชิกสภาผู้แทนราษฎร ทยอยลาออกตั้งแต่วันที่ 13-15 ธ.ค.2565 จำนวน 31 คน ประกอบด้วยซึ่งทั้ง 31 คนที่ลาออกนี้ มีผลตั้งแต่วันที่ 13-15 ธ.ค.2565โดยมีรายงานว่า รายชื่อสมาชิกสภาผู้แทนราษฎรส่วนใหญ่ที่ลาออก จะย้ายสังกัดไปอยู่พรรคภูมิใจไทย เพื่อจะได้เปิดตัวกับพรรคภูมิใจไทยในงานเปิดที่ทำการพรรคหลังรีโนเวทใหม่ ในวันศุกร์ที่ 16 ธ.ค.นี้แต่ก็ยังมี ส.ส.หลายคนที่ยังไม่ต้องการลาออกจาก ส.ส.ในช่วงนี้ โดยต้องการลาออกในช่วงปลายเดือน ม.ค.2566 เพราะเห็นว่า ยังพอมีเวลา เพื่อสังกัดเป็นสมาชิกใหม่ 90 วัน ก่อนวันเลือกตั้งทั้งนี้ ล่าสุด ในวันศุกร์ที่ 16 ธ.ค.นี้ จะมี ส.ส. ที่ชัดเจนมาร่วมเปิดตัว 37 คน และ ยังมี ส.ส. ที่อยู่ระหว่างการดีลเจรจาในทางลับอีก 5-6 คน ก็จะมาร่วมสังเกตการณ์ภายในงานคาดว่า เบื้องต้นในวันศุกร์ที่ 16 ธ.ค.นี้ จะมี ส.ส.จากพรรคการเมือง อื่นๆ ที่จะย้ายมาพรรคภูมิใจไทยไม่ต่ำกว่า 43 คน เข้าร่วมในงานดังกล่าว
"สุชาติ ชมกลิ่น" ปอดติดเชื้อ บอกถึงป่วยก็ไม่เสียงาน เซ็นเอกสารถึงในโรงพยาบาล|วันนี้ (15 ธ.ค.) นายสุชาติ ชมกลิ่น รัฐมนตรีว่าการกระทรวงแรงงาน ได้โพสต์เฟซบุ๊กเป็นภาพตนเองนอนรักษาตัวในโรงพยาบาลด้วยอาการปอดติดเชื้อ โดยระบุว่า นอนรักษาตัว ที่ โรงพยาบาล สาเหตุอาการป่วยมาจาก ปอดติดเชื้อแบคทีเรีย ต้องให้ยาฆ่าเชื้อ มา 6 คืนแล้วครับ ยอมรับว่าพักผ่อนน้อยมากๆ ตัวผมเองเกือบจะ 4 ปีแล้วที่ไม่เคยป่วยเลย ส่วนที่ป่วยรอบนี้ น่าจะเพราะช่วงที่ผ่านมา มีเรื่องมีราวให้ต้องคิดเยอะ สุดท้ายร่างกายก็อ่อนเพลียแต่ถึงจะป่วย งานในหน้าที่ก็ไม่บกพร่องนะครับ หน้าห้องผมหอบเอาแฟ้มเอกสารตามมาให้เซ็นถึงโรงพยาบาล ขอให้เพื่อนๆทุกคนรักษาสุขภาพพักผ่อนเยอะๆนะครับ ร่างกายไม่ใช่ซุปเปอร์แมน หาเวลาดูแลตัวเองกันบ้างครับ
ตัวแทนกลุ่มทนาย บุกโรงพักดำเนินคดีศรีสุวรรณ เชื่อแกล้งพรรคเพื่อไทย|นายวิญญัติ ชาติมนตรี เลขาธิการสมาพันธ์นักกฎหมายเพื่อ​สิทธิและเสรีภาพ เดินทางไปยังสถานีตำรวจนครบาล (สน.)​ ทุ่งสองห้อง ในกรุงเทพมหานคร เมื่อวันพฤหัสบ​ดี​ (15 ธ.ค.)​ เพื่อดำเนินคดีนายศรีสุวรรณ จรรยา เลขาธิการสมาคมองค์การพิทักษ์​รัฐธรรมนูญ​ไทย​ ที่ร้องเรียนให้ยุบพรรคเพื่อไทยตัวแทนกลุ่มทนายความมองว่าสิ่งที่นายศรีสุวรรณ​ทำ ทำให้มองได้ว่าเป็นการกลั่นแกล้งพรรคเพื่อไทย และเชื่อว่าละเมิดข้อกฎหมายที่ระบุไว้ในพระราชบัญญัติประกอบรัฐธรรมนูญ​ว่าด้วยพรรคการเมือง มาตรา 101 วรรค 1 และประมวลกฎหมายอาญา มาตรา 173วรรค 1 ของมาตรา 101 มีใจความว่า ผู้ที่แจ้งข้อกล่าวหาต่อพรรคการเมืองโดยที่รู้อยู่แล้วว่าเป็นเรื่องเท็จ จะถูกจำคุกไม่เกิน 5 ปี และปรับไม่เกิน 100,000 บาท หรือทั้งจำทั้งปรับ และจะถูกเพิกถอนสิทธิรับเลือกตั้งส่วนมาตรา 173 ของประมวลกฎหมายอาญา มีใจความว่าการแจ้งความเท็จจะถูกจำคุกไม่เกิน 3 ปี และปรับไม่เกิน 60,000 บาทก่อนหน้านี้นายศรีสุวรรณไปร้องเรียนต่อคณะกรรมการการเลือกตั้ง (กกต.)​ให้ตรวจสอบว่าการที่อดีตนายกรัฐมนตรี นายทักษิณ ชินวัตร กล่าวสนับสนุนนโยบายขึ้นค่าแรงขั้นต่ำเป็น 600 บาทต่อวันของพรรคเพื่อไทยผ่านแอปพลิเคชันคลับเฮาส์ เข้าข่ายครอบงำพรรคการเมืองหรือไม่ ซึ่งถ้าหากพบว่ามีความผิด อาจถึงขั้นยุบพรรคการเมืองนายวิญญัติ มองว่า การเสนอเรื่องขึ้นค่าแรงขั้นต่ำเป็น 600 บาทต่อวันนั้นเป็นเรื่องปกติของพรรคการเมืองที่จะเสนอต่อประชาชนตามระบอบประชาธิปไตย และยังไม่ใช่เรื่องที่เกิดขึ้นตัวแทนกลุ่มทนายความรายนี้มองว่า การที่มีผู้ร้องเรียนเกี่ยวกับนโยบายที่เป็นแระโยชน์เช่นนี้ จะทำให้ฝ่ายการเมืองไม่กล้าเสนอนโยบายดีๆ หรือที่แตกต่าง จึงขอใช้สิทธิในฐานะประชาชนในการปกป่องสิทธิทางการเมือง ด้วยการดำเนินคดีนายศรีสุวรรณ
จับตา 22 ธ.ค.นี้ นายกฯ นัดถกวาระแต่งตั้งนายพลสีกากี  17 ตำแหน่ง|นายกรัฐมนตรี นัดประชุม ก.ตร.22 ธ.ค.นี้ ถกวาระแต่งตั้งนายพลสีกากี รวม 17 ตำแหน่ง และขอมติขยายเวลา แต่งตั้งระดับ สว. ถึง รอง ผบก. ออกไปเป็น 31 ม.ค.ปีหน้าผู้สื่อข่าวรายงานว่า พล.อ.ประยุทธ์ จันทร์โอชา นายกรัฐมนตรี จะเดินทางมาเป็นประธานคณะกรรมการข้าราชการตำรวจหรือ ก.ตร. ในวันที่ 22 ธ.ค.นี้ โดยมีวาระที่น่าสนใจคือ วาระการแต่งตั้งข้าราชการตำรวจระดับ ผู้บัญชาการ (ผบช.) ,รองผู้บัญชาการ (รอง ผบช.) และ (ผบก.) สำหรับในการประชุมครั้งนี้ "อาจจะมี" การเสนอขอมติจากที่ประชุมเพื่อขอขยายเวลาการแต่งตั้งข้าราชการตำรวจระดับ สารวัตร (สว.) ถึง ระดับ รองผู้บังคับการ (รองผบก.)ซึ่งก่อนหน้านี้ การประชุม ก.ตร.ครั้งที่ 10/2565 เมื่อวันที่ 27 ตุลาคม 2565 ที่ผ่านมาที่ประชุมได้มีมติ ขอขยายระยะเวลาการแต่งตั้งข้าราชการตำรวจระดับ สว.ถึง รอง ผบก. วาระประจำปี 2565 ออกไปจากกรอบเวลาตามกฎ ก.ตร ว่าด้วยการแต่งตั้งข้าราชการตำรวจ ซึ่งกำหนดให้การแต่งตั้งข้าราชการระดับ สว.ถึง รอง ผบก.ต้องแล้วเสร็จภายในวันที่ 30 พ.ย.นั้น โดย มติ ก.ตร.ได้มีมติเห็นชอบให้ขยายออกไปเป็นจนถึงวันที่ 31 ธ.ค. 2565 สำหรับตำแหน่งว่างระดับ สว.ถึง รอง ผบก.มีจำนวนดังนี้ ระดับ รอง ผบก. 178 ตำแหน่ง,ผกก. 452 ตำแหน่ง,รอง ผกก. 908 ตำแหน่ง และระดับ สว. 1,974 ตำแหน่ง และตำแหน่งโยกสลับอีกจำนวนหนึ่งสำหรับเหตุผลที่ต้องเลื่อนการแต่งตั้งออกไป เพราะการแต่งตั้งข้าราชการตำรวจนั้น ต้องมีการแต่งตั้งโยกย้ายข้าราชการเกี่ยวพันกันหลายพื้นที่ โดยเฉพาะหน่วยในพื้นที่ของกองบัญชาการตำรวจนครบาล และกำลังพลจากกองบัญชาการอื่นๆ ซึ่งจะต้องจัดกำลังพลเกือบ 20,000 นาย ดูแลการประชุมเอเปก 2022 ที่จัดขึ้นระหว่างวันที่ 18-19 พ.ย.ที่ผ่านมามีรายงานว่าการประชุมครั้งนี้จะมีวาระการแต่งตั้งข้าราชการตำรวจตามมติ ก.ตร.ได้ขอกำหนดตำแหน่งไว้จำนวน 17 ตำแหน่ง อาทิ ตำแหน่ง ผู้บัญชาการประจำสำนักงานผู้บัญชาการตำรวจแห่งชาติ ทำหน้าที่ปรึกษาวิทยาลัยป้องกันประเทศ) เป็นตำแหน่งที่มีอยู่เดิม เป็นตำแหน่งว่างจากขอเออรี่ 1 ตำแหน่ง และตำแหน่ง จเรตำรวจ สัญญาบัตร 8 (จตร.สบ.8) เป็นตำแหน่งที่มีอยู่เดิม ซึ่งเป็นตำแหน่งว่างจากการขอเออรี่ 1 ตำแหน่ง
พรรคเพื่อไทย ถวายพระพร เจ้าฟ้าพัชรกิติยาภา หายจากพระอาการประชวร|พรรคเพื่อไทย ถวายแจกันดอกไม้ และลงนามถวายพระพร สมเด็จเจ้าฟ้าฯ กรมหลวงราชสาริณีสิริพัชร มหาวัชรราชธิดา ให้หายจากพระอาการประชวรพรรคเพื่อไทย นำโดย นายแพทย์ชลน่าน ศรีแก้ว ส.ส.น่าน หัวหน้าพรรคเพื่อไทย และผู้นำฝ่ายค้านในสภาผู้แทนราษฎร นายประเสริฐ จันทรรวงทอง ส.ส.นครราชสีมา เลขาธิการพรรค นางสาวแพทองธาร ชินวัตร ประธานคณะที่ปรึกษาด้านการมีส่วนร่วมและนวัตกรรม พรรคเพื่อไทย นายจักรพล ตั้งสุทธิธรรม ส.ส.เชียงใหม่ และ นางสุภาภรณ์ คงวุฒิปัญญา ส.ส.กทม. ถวายแจกันดอกไม้ หน้าพระฉายาลักษณ์สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา พร้อมลงนามถวายพระพร ขอให้ทรงหายจากพระอาการประชวรโดยเร็ววัน ณ ชั้น 1 อาคารภูมิสิริมังคลานุสรณ์ โรงพยาบาลจุฬาลงกรณ์ ถนนพระรามที่ 4 เขตปทุมวัน กรุงเทพฯ
ปารีณา พาพี่ชายเข้าพรรคภูมิใจไทย แต่ลั่นยังรักลุงป้อมที่สุดในโลก|นางสาวปารีณา ไกรคุปต์ อดีตสมาชิกสภาผู้แทนราษฎร (ส.ส.) จ.ราชบุรี เขต 3 พรรคพลังประชารัฐ เดินทางมาพร้อมกับนายสีหเดช ไกรคุปต์ พี่ชาย และเปิดใจว่า วันนี้มาเป็นเพื่อนพี่ชายเพราะตนเล่นการเมืองไม่ได้อีกแล้วตลอดชีวิตอดีต ส.ส. ชื่อดังรายนี้ เผยว่า พี่ชายเป็นคนเลือกที่จะมาสังกัดพรรคภูมิใจไทยเอง ตนเองให้เกียรติการตัดสินใจของพี่ชาย ไม่ได้บังคับและลงเขตเดิมของตนเอง เพราะพรรคพลังประชารัฐมีผู้สมัครแล้ว ส่วนทางการเมืองนั้น ตนให้คำแนะนำพี่ชาย แต่พี่ชายเป็นคนคิดบวก จึงไม่น่าจะมีปัญหาเหมือนตน นางสาวปารีณามั่นใจว่าคนราชบุรียังให้ความไว้วางใจตระกูลไกรคุปต์ 100 ล้าน % แม้พี่ชายจะมาอยู่พรรคนี้ และตนเองยังคงรัก ลุงป้อม-พลเอก ประวิตร วงษ์สุวรรณ ที่สุดใน 3 โลก และทุกวันนี้ ก็ยังคงเข้าไปหาลุงป้อมเสมอ ซึ่งไม่มีการแบ่งแยกว่า เป็นคนที่มีตำแหน่งหรือไม่มีตำแหน่ง ส่วนการที่พรรคพลังประชารัฐไม่ส่งนายสีหเดชลงในเขตเลือกตั้งนั้น นางสาวปารีณาเผยว่าตนไม่ทราบเพราะเป็นเหตุผลของพรรคและยืนยันไม่น้อยใจ เพราะหากน้อยใจคงไม่เข้าไปหาลุงป้อม ตอนนี้ยังคงเมตตาให้เข้าพบอยู่ ก่อนมาลุงป้อมก็ทราบ เพราะท่านรู้ทุกอย่างในประเทศนี้ อยู่แล้ว นายสีหเดช กล่าวว่า เหตุผลที่มาสมัครพรรคภูมิใจไทย พรรคนี้พูดแล้วทำ และจะกู้พื้นที่คือหรือไม่ ไม่จำเป็นต้องกู้ เพราะเป็นพื้นที่ของ น้องเอ๋ ปารีณา อยู่แล้ว
สภาฯ เลื่อนลำดับ ส.ส.บัญชีรายชื่อ 4 พรรค มี "เอนก" ด้วย|สภาผู้แทนราษฎร ประกาศเลื่อนลำดับ ส.ส.บัญชีรายชื่อ 4 พรรคการเมือง ที่มี ส.ส.ลาออก มี “เอนก” ด้วยราชกิจจานุเบกษา เผยแพร่ประกาศ สภาผู้แทนราษฎรเรื่องให้มีผู้มีชื่ออยู่ในลำดับถัดไปในบัญชีรายชื่อของพรรคการเมืองเลื่อนขึ้นมาเป็นสมาชิกสภาผู้แทนราษฎรแทนตำแหน่งที่ว่างเนื่องจากมีสมาชิกสภาผู้แทนราษฎร ได้มีหนังสือขอลาออกจากตำแหน่ง ตั้งแต่วันที่ 15 ธ.ค.65 เป็นเหตุให้สมาชิกภาพสิ้นสุดลง ตามมาตรา 101(3) ของรัฐธรรมนูญแห่งราชอาณาจักรไทยพุทธศักราช 2560 อาศัยอำนาจตามความในมาตรา 105(2) ของรัฐธรรมนูญแห่งราชอาณาจักรไทย พุทธศักราช 2560 จึงประกาศให้ผู้มีชื่อในลำดับถัดไปในบัญชีรายชื่อของพรรคเลื่อนขึ้นมาเป็นสมาชิกสภาผู้แทนราษฎรแทน ดังนี้พรรคประชาภิวัฒน์ นายรองรักษ์ บุญศิริ เป็น ส.ส.บัญชีรายชื่อแทน นางนันทนา สงฆ์ประชาพรรคเพื่อชาติ นางบุศริณธญ์ วรพัฒนานันน์ เป็น ส.ส.บัญชีรายชื่อ แทนนายอารี ไกรนราพรรคประชาธิปัตย์ น.ต.สุธรรม ระหงษ์ เป็น ส.ส.บัญชีรายชื่อ แทนศ.กนก วงษ์ตระหง่านพรรครวมพลัง นายเอนก เหล่าธรรมทัศน์ เป็น ส.ส.บัญชีรายชื่อแทน น.ส.อนุสรี ทับสุวรรณ
รัฐบาลโชว์ยอดจดทะเบียนรถปี 65 กว่าล้านคัน สะท้อนเศรษฐกิจดี|รัฐบาลโชว์ยอดจดทะเบียนรถยนต์เพิ่มปี 65กว่าล้านคัน ย้ำกำลังซื้อภาคประชาชนเพิ่ม อนุมัติการผลิตรถ EV แล้ว 26 โครงการน.ส.รัชดา ธนาดิเรก รองโฆษกประจำสำนักนายกรัฐมนตรี เปิดเผยตัวเลขจำนวนรถยนต์ทุกประเภท ที่มีการจดทะเบียน รวบรวมโดยกรมขนส่งทางบก แสดงถึงจำนวนที่เพิ่มมากขึ้นกว่า 1 ล้านคัน ในช่วงเวลาเดียวกัน เมื่อเทียบกับปีที่แล้วแสดงถึงการฟื้นตัวทางเศรษฐกิจ ทั้งภาคการบริโภค การบริการ และการผลิต รวมถึงการผลิตทำให้ประชาชนและผู้ประกอบการมีกำลังซื้อมากขึ้น และล่าสุดงานมหกรรมยานยนต์ ครั้งที่ 39 หรือ Motor Expo 2022 เมื่อ 12 ธ.ค. ที่ผ่านมา มียอดจองรถยนต์ภายในงานรวมทั้งสิ้น 36,679 คัน เพิ่มขึ้น 16.1% จากปีที่ผ่านมา คิดเป็นมูลค่ากว่า 50,000 ล้านบาท โดยเป็นยอดจองรถยนต์ไฟฟ้ามากถึง 5,800 คันนางสาวรัชดา กล่าวว่า จากข้อมูลสถิติของ กลุ่มสถิติการขนส่ง กองแผนงาน กรมการขนส่งทางบก ณ วันที่ 30พ.ค.65 พบว่า มีจำนวนรถยนต์จดทะเบียนสะสมทั้งสิ้น 41,955,920 คัน เพิ่มขึ้นจากปีที่แล้ว ณ วันเดียวกันถึง 1,067,969 คัน ซึ่งตัวเลขดังกล่าว ครอบคลุมรถยนต์ชนิดต่างๆ , รถจักรยานยนต์, รถแทร็กเตอร์, รถบดถนน ฯลฯ แต่ไม่รวมรถโดยสาร รถบรรทุก และรถยนต์จดทะเบียนระงับ และรถยนต์แจ้งไม่ใช้ตลอดไปซึ่งจำนวนการใช้รถยนต์ไฟฟ้าที่โตขึ้นมาก สอดรับเป้าหมาย ปี 2573 การผลิตรถยนต์ไฟฟ้าในประเทศรวม 725,000 คันต่อปี คิดเป็น 30% ของการผลิตรถยนต์ทั้งหมด ซึ่งจะทำให้ภายในปี 2573 สามารถสร้างมูลค่าเพิ่มให้กับผลิตภัณฑ์มวลรวมในประเทศไม่น้อยกว่า 200,000 ล้านบาท และสร้างความต้องการแรงงานยานยนต์สมัยใหม่ประมาณ 30,000 อัตราต่อปีทั้งนี้น.ส.รัชดา ระบุว่า จำนวนรถยนต์ในประเทศไทย โดยเฉพาะในกลุ่มรถยนต์และรถจักรยานส่วนบุคคลที่เพิ่มขึ้นนับล้านคัน ชี้ให้เห็นถึงกำลังซื้อของคนไทยที่สูงขึ้นสะท้อนภาพการฟื้นตัวทางเศรษฐกิจอย่างชัดเจน ขณะเดียวกันตัวเลขรถยนต์ไฟฟ้า ที่ยอดรวมการจดทะเบียนกว่า 3 แสนคัน โดยเฉพาะในกลุ่มรถยนต์นั่งส่วนบุคคล เป็นการยืนยันถึงประสิทธิภาพของนโยบายส่งเสริมการใช้รถยนต์ไฟฟ้าของรัฐบาล ที่จะนำไปสู่การลดการปล่อยก๊าซคาร์บอนไดออกไซด์แก้ปัญหาหาภาวะโลกร้อน สำหรับปี 2566 กระทรวงอุตสาหกรรมและผู้ประกอบการยานยนต์ คาดการณ์ว่าจะมียอดการใช้รถยนต์ไฟฟ้า เพิ่มขึ้นกว่า 50,000 คัน นอกจากนี้มาตรการส่งเสริมการลงทุนการผลิตรถยนต์/จักรยานยนต์ไฟฟ้า ผ่านมาตรการทางภาษี ถือได้ว่ามีประสิทธิภาพอย่างมาก พิจารณาจากการที่คณะกรรมการสางเสริมการลงทุน หรือ บีโอไอ ได้อนุมัติโครงการยานยนต์ไฟฟ้าไปแล้ว 26 โครงการจาก 17 บริษัท
"สมคิด" เตือน "อนุทิน" ใช้งูเห่าตอกเสาเข็มระวังบ้านพัง ชี้ประชาชนรู้ส.ส.ย้ายพรรคจากปัจจัยอะไร|นายสมคิด เชื้อคง ส.ส.อุบลราชธานี พรรคเพื่อไทย ในฐานะรองประธานคณะกรรมการประสานงานพรรคร่วมฝ่ายค้านหรือวิปฝ่ายค้าน กล่าวถึงกรณีที่นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ในฐานะ หัวหน้าพรรคภูมิใจไทย เปิดที่ทำการพรรคใหม่พร้อม เปิดตัวส.ส. ที่ย้ายพรรคไปสังกัดกับพรรคภูมิใจไทยพร้อมโวลั่นว่าเป็นการตอกเสาเข็มของพรรคภูมิใจไทยว่าการตอกเสาเข็มของพรรคภูมิใจไทย หากตอกไม่ลึกพอก็อาจจะทำให้บ้านพังได้ เพราะเสาเข็มมีหลายลักษณะ หากใช้เสาเข็มไม่ดี ก็จะทำให้โครงสร้างอาคารพังได้เช่นกัน ที่สำคัญแม้เสาเข็มจะดีแต่หาก หลังคารั่วก็อาจจะมีปัญหาได้ เพราะคนที่เลือกเข้าไปอุดมการณ์เดียวกันหรือวิธีคิดเดียวกันหรือไม่ ดังนั้นพฤติกรรมของพรรคนี้คือมันเป็นงานเฉพาะกิจเท่านั้น นายสมคิด กล่าวด้วยว่า เพราะการรวมตัวของพรรคภูมิใจไทย เป็นเรื่องผิดปกติทางการเมือง เป็นเรื่องที่ใช้ปัจจัยจำนวนมากเพื่อ โน้มน้าวนักการเมืองให้ทำการย้ายพรรคการเมือง แต่พฤติกรรมของ พรรคภูมิใจไทยกำลังทำให้เป็นเรื่องธรรมดา ทั้งๆที่เรื่องนี้ไม่ธรรมดา ทางการเมือง เป็นเรื่องการเมืองในระบอบประชาธิป ไตย ไม่ควรเกิดขึ้นอย่างยิ่งที่ใช้ปัจจัยมารวบรวมผู้คนจำนวนมาก นอกจากนี้จากปรากฎการณ์ที่เกิดขึ้นที่พรรคภูมิใจไทย มีบรรดาส.ส.ย้ายพรรคไปเพราะอะไร อะไรเป็นปัจจัยให้ส.ส.ย้ายสังกัดพรรค ประชาชนรู้กันหมด ดังนั้นการที่พรรคภูมิใจไทย ใช้งูเห่าตอกเสาเข็มนั้น มั่นใจแล้วหรือว่าโครงสร้างจะแข็งแรง หากเสาเข็มไม่แน่นพอ ระวังบ้านจะพังครืนลงมาได้เช่นกัน
ก้าวไกลเผยคลิปเศร้า หนุ่มร่ำไห้ไร้สิทธิ์เซ็นผ่าตัดคนรักเพศเดียวกัน เพราะติดกฎหมาย|พรรคก้าวไกล เผยคลิปโฆษณาคลิปหนึ่งเมื่อวันเสาร์ (17 ธ.ค.) เพื่อรณรงค์ให้สนับสนุนร่างกฎหมายฉบับหนึ่ง ที่มีเนื้อหาเปิดทางให้คู่รักทุกเพศสามารถจดทะเบียนสมรสกันได้เหมือนคู่รักชายหญิงทั่วไป หรือที่เรียกว่า ร่างกฎหมายสมรสเท่าเทียมคลิปดังกล่าวถ่ายทอดเรื่องราวของคู่รัก 3 คู่ หนึ่งในนั้นมีเรื่องราวที่สมมติขึ้นมาว่า ชายคนหนึ่งมีคนรักที่ต้องรับการผ่าตัดเพื่อรักษาอาการเจ็บป่วย แต่ชายคนนี้ไม่มีสิทธิ์เซ็นให้แพทย์ผ่าตัดคนรักของตัวเองได้ เหตุนี้แพทย์จึงบอกได้เพียงว่าไม่มีกฎหมายรับรองความสัมพันธ์ของคู่รักคู่นี้ที่เป็นชายรักชาย และทำได้เพียงปลอบใจชายคนดังกล่าวที่กำลังร้องไห้นอกจากคู่รักคู่นี้ ยังมีคู่รักหญิง 2 คน ที่มีความฝันว่าจะซื้อที่พักอาศัยร่วมกัน แต่ธนาคารแนะนำให้หนึ่งในคู่รักคู่นั้นกู้ร่วมกับ "สามี" เพราะมีโอกาสที่ธนาคารจะอนุมัติสินเชื่อให้มากกว่าส่วนคู่รักอีกคู่เตรียมทำธุรกิจด้วยกัน แต่หนึ่งในนั้นกลับเสียชีวิตลงเสียก่อน ทำให้ต้องเสียธุรกิจไปร่างกฎหมายสมรสเท่าเทียมดังกล่าว ที่เสนอโดยพรรคก้าวไกล เป็นการแก้ไขประมวลกฎหมายแพ่งและพาณิชย์ในหลายข้อเกี่ยวกับการสมรส หนึ่งในนั้นคือการเปลี่ยนความหมายจากที่จำกัดเฉพาะคู่รัก "ชายและหญิง" เป็น "บุคคลและบุคคล"ที่ผ่านมา สภาผู้แทนราษฎรร่างกฎหมายดังกล่าวในวาระที่ 1 และผ่านการแก้ไขโดยคณะกรรมาธิการแล้ว ขณะนี้รอให้เข้าสู่การพิจารณาในวาระที่ 2 และ 3 หากผ่านก็จะเข้าสู่การพิจารณาของวุฒิสภาต่อไปอย่างไรก็ตาม จนถึงสิ้นปี 2565 มี 33 ประเทศและดินแดนเท่านั้น ที่ให้สิทธิการสมรสแก่คู่รักทุกเพศ โดยส่วนใหญ่อยู่ในทวีปยุโรปและอเมริกาใต้ หากนับเฉพาะทวีปเอเชีย มีเพียงไต้หวันเพียงดินแดนเดียวที่คู่รักทุกเพศมีสิทธิสมรส
"เพื่อไทย" เห็นด้วย สภาอุตสาหกรรมฯ หยุดการขึ้นค่าไฟฟ้า|เพื่อไทย เห็นด้วย สภาอุตสาหกรรมฯ หยุดการขึ้นค่าไฟฟ้า ชี้ ความสามารถแข่งขันไทยจะลด แนะ 4 แนวทางลดค่าไฟฟ้าในระยะสั้นและระยะยาวนางสาวจุฑาพร เกตุราทร โฆษกคณะทำงานเศรษฐกิจพรรคเพื่อไทย และว่าที่ผู้สมัคร ส.ส. กทม. เขตบางรัก สาทร ปทุมวัน กล่าวว่า ตามที่รัฐบาลประกาศขึ้นราคาไฟฟ้าสำหรับธุรกิจและอุตสาหกรรมจากหน่วยละ 4.72 บาท เป็น หน่วยละ 5.69 บาท สร้างความเดือดร้อนให้กับภาคธุรกิจและอุตสาหกรรมอย่างมากจนสภาอุตสาหกรรมแห่งประเทศไทยต้องออกเรียกร้องขอให้หยุดการขึ้นค่าไฟฟ้าไว้ก่อน เพราะภาคธุรกิจคงแบกกันไม่ไหว เนื่องจากตอนต้นปียังอยู่ที่หน่วยละ 3.70 บาทเลย หรือขึ้นราคาถึง 53% ซึ่งหนักมาก อีกทั้ง ประเทศเวียดนามที่เป็นประเทศคู่แข่งของไทยคิดค่าไฟฟ้าเพียงหน่วยละ 2.88 บาทเท่านั้น ซึ่งแตกต่างกันเกือบเท่าตัว นอกจากนี้การขึ้นค่าไฟฟ้าจะทำให้ต้นทุนการผลิตสินค้าสูงขึ้น ผู้ผลิตก็ต้องขึ้นราคาสินค้าทำให้เงินเฟ้อสูงขึ้น และประชาชนจะยิ่งเดือดร้อนจากค่าครองชีพที่สูงอยู่แล้วเหมือนซ้ำเติมความลำบาก ดังนั้นหากรัฐบาลยังยืนยันจะขึ้นค่าไฟฟ้าในระดับนั้นจะทำให้การแข่งขันของไทยลดลง นักลงทุนต่างประเทศจะไม่มาลงทุนในประเทศไทยแต่จะหันไปลงทุนในประเทศเวียดนามหมด ซึ่งที่ผ่านมาก็เป็นแบบนี้อยู่แล้ว โดยล่าสุดความสามารถแข่งขันของประเทศไทยหล่นลงมาถึง 5 อันดับจากอันดับที่ 28 ลงมาอันดับที่ 33 ซึ่งย่ำแย่อยู่แล้ว ทั้งนี้การที่ประเทศไทยต้องขึ้นราคาไฟฟ้าในระดับสูง เกิดจากการบริหารพลังงานที่ผิดพลาดของรัฐบาลเอง ทำให้ต้นทุนการผลิตไฟฟ้าพุ่งขึ้นสูงและต้องนำเข้าก๊าซธรรมชาติเหลว หรือ LNG ที่มีราคาสูงเข้ามาใช้ในการผลิตไฟฟ้าเป็นจำนวนมาก โดยเฉพาะปัญหาการส่งมอบสัมปทานการขุดก๊าซในพื้นที่อ่าวไทย ปริมาณก๊าซจากเมียนมาร์ที่ลดลง อีกทั้งยังปล่อยให้มีการผลิตไฟฟ้าเกินความต้องการเป็นจำนวนมาก ทำให้ต้องจ่ายค่าความพร้อมสำหรับโรงงานไฟ้ฟ้าที่สร้างเกินความต้องการใช้เป็นจำนวนมากกว่า 50%ดังนั้นจึงขอเสนอแนวทางในการแก้ไขราคาค่าไฟฟ้า คือ อย่าเพิ่งขึ้นราคาไฟฟ้า ตรึงราคาค่าไฟฟ้าไปก่อน, รัฐบาลต้องเข้าไปเจรจาหาข้อยุติในกรณีพิพาทเรื่องการส่งมอบสัมปทานในพื้นที่อ่าวไทย เพื่อให้การนำก๊าซขึ้นมาใช้ผลิตไฟฟ้าไม่หยุดชะงัก, เจรจาลดค่าความพร้อมของโรงไฟฟ้าที่สร้างเสร็จแล้วแต่ไม่ได้จ่ายไฟฟ้าเพราะมีกำลังผลิตเกินความต้องการมาก นอกจากนี้ยังจะมีโรงไฟฟ้าที่จะก่อสร้างเสร็จอีกหลายโรงซึ่งต้องจ่ายค่าความพร้อมนี้กันมากขึ้น,หยุดการให้ใบอนุญาตผลิตไฟฟ้าทุกชนิด จนกว่าความต้องการไฟฟ้าจะเพิ่มขึ้น และสัดส่วนการผลิตไฟฟ้าเกินความต้องการจะลดลง, เร่งเจรจาแหล่งพลังงานในพื้นที่ทับซ้อนทางทะเลระหว่างไทยและกัมพูชา เพื่อนำก๊าซธรรมชาติขึ้นมาใช้ในการผลิตไฟฟ้าได้ในราคาที่ถูกลงและจะทำให้ลดราคาค่าไฟฟ้าได้ อีกทั้งรัฐบาลจะได้รายได้เป็นจำนวนมากในการช่วยเหลือประชาชนซึ่งทั้ง 5 แนวทางนี้สามารถทำได้ทันที และจะทำให้ราคาพลังงานของประเทศไทยลดลง อีกทั้งไทยจะมีความมั่นคงทางพลังงาน รัฐบาลที่มีประสิทธิภาพจะต้องคำนึงผลกระทบของราคาพลังงานที่มีต่อเศรษฐกิจทั้งระบบ ไม่ใช่เฉพาะแค่ราคาพลังงาน ดังนั้นการดูแลราคาพลังงานให้อยู่ในราคาที่ต่ำสุดเพื่อช่วยเหลือประชาชนจึงเป็นเรื่องที่จำเป็น และหากพรรคเพื่อไทยได้เป็นรัฐบาลจะลดราคาน้ำมัน ราคาไฟฟ้า และ ราคาก๊าซหุงต้มทันที เพื่อช่วยลดภาระค่าใช้จ่ายของประชาชน และจะเป็นการลดภาวะเงินเฟ้อจึงขอให้ประชาชนมั่นใจได้ 
ดาวติ๊กต๊อก "จุรี แหลงเล่า" เปิดตัวชิงเก้าอี้ ส.ส. สงขลา ในนามพรรคชาติพัฒนากล้า|เมื่อวันที่ 17 ธันวาคมที่ผ่านมา ณ ศูนย์การค้าเซ็นทรัลเฟสติวัลหาดใหญ่ จังหวัดสงขลา พรรคชาติพัฒนากล้า นำทีมโดยนายกรณ์ จาติกวณิช หัวหน้าพรรคและผู้บริหารพรรค ลงพื้นที่เปิดตัวว่าที่ผู้สมัคร สส.สงขลา จำนวน 4 เขตเลือกตั้ง ประกอบด้วย เขต 1 นายกัณฑ์ นวกัณฑ์ เขต 2 นายจูรี นุ่มแก้ว (จุรี แหลงเล่า) เขต 3 นายประสิทธิ์ รัตนพันธ์ และ ว่าที่ผู้สมัคร เขต 9 นายพงศธร สุวรรณรักษา อดีตผู้สมัคร สส.เขต 6 พรรคกล้า ซึ่งถือว่าผู้สมัครทั้ง 4 คน เป็นคนรุ่นใหม่ มีความตั้งใจ และพร้อมที่จะทำงานเพื่อพัฒนาบ้านเกิด และทำการเมืองอย่างสร้างสรรค์ในช่วงของการปราศรัย นายจูรี นุ่มแก้ว เป็นอีกหนึ่งว่าที่ผู้สมัครที่ได้รับความสนใจจากประชาชน เปิดใจพร้อมระบุว่าว่า ตนพร้อมที่จะเป็นร่างทรงของคนสงขลา คนที่จะทำหน้าที่ ส.ส. ทุกคนควรมีสิทธิได้ทำหน้าที่ ไม่ควรสงวนภาระหน้าที่ให้คนกลุ่มใดกลุ่มหนึ่ง ให้กลุ่มอิทธิพลใดกลุ่มอิทธิพลหนึ่ง ภายใต้รัฐธรรมนูญเดียวกัน ทุกคนควรได้ทำหน้าที่นี้ ยืนยันตั้งใจจะทำการเมืองใหม่ แบบสร้างสรรค์ และมองข้ามความขัดแย้ง   
“จิราพร” มอง “ประยุทธ์” อยู่ 8 ปีเจรจา FTA ไทย-อียู ไม่เป็นผล|“จิราพร” มอง “ประยุทธ์” อยู่มา 8 ปีเจรจา FTA ไทย-อียู ยังไม่เป็นผล ทำประเทศเสียโอกาส ไล่พ้นตำแหน่งให้คนมีฝีมือมาทำแทนนางสาวจิราพร สินธุไพร ส.ส.ร้อยเอ็ด พรรคเพื่อไทย กล่าวถึง กรณีพล.อ.ประยุทธ์ จันทร์โอชา นายกรัฐมนตรี เดินทางไปร่วมการประชุมสุดยอดอาเซียน –สหภาพยุโรป สมัยพิเศษ ณ กรุงบรัสเซลส์ ประเทศเบลเยียม ว่า แม้ในการประชุมครั้งนี้ ไทยได้ลงนามในกรอบความตกลงความเป็นหุ้นส่วนและความร่วมมือรอบด้านระหว่างสหภาพยุโรปและรัฐสมาชิกกับราชอาณาจักรไทย (Thai-EU Partnership and Cooperation Agreement: Thai-EU PCA) ซึ่งอ้างว่าจะเป็นพื้นฐานที่นำไปสู่การจัดทำ FTA ไทย-สหภาพยุโรป แต่ข้อเท็จจริงคือหากประเทศไทยยังบริหารโดยรัฐบาลพลเอกประยุทธ์ การเจรจา FTA ไทย-สหภาพยุโรป ไม่มีทางจะสำเร็จได้อย่างที่กล่าวอ้างแน่นอนนางสาวจิราพร กล่าวต่อว่า ไทยเริ่มเจรจาจัดทำ FTA ไทย-สหภาพยุโรป ในสมัยรัฐบาลนางสาวยิ่งลักษณ์ ชินวัตร อดีตนายกรัฐมนตรี แต่สหภาพยุโรปขอระงับการเจรจาในปี 2557 เนื่องจากมีการทำรัฐประหารโดยพล.อ.ประยุทธ์ ในขณะที่ประเทศสมาชิกอาเซียนอย่างสิงคโปร์และเวียดนามที่เริ่มการเจรจาในเวลาใกล้เคียงกับไทยสามารถเจรจาแล้วเสร็จและใช้ประโยชน์จาก FTA เรียบร้อยแล้ว ทำให้ไทยเสียโอกาสมหาศาล แม้ต่อมารัฐบาลพลเอกประยุทธ์ จะใช้รัฐธรรมนูญปี 2560 สืบทอดอำนาจผ่านการเลือกตั้งที่ประชาชนตั้งข้อกังขามากมาย แต่ได้พิสูจน์ความด้อยประสิทธิภาพของพล.อ.ประยุทธ์ ชัดเจนแล้ว เพราะหลังการเลือกตั้งผ่านไปเกือบ 4 ปี ก็ยังไม่สามารถผลักดันการเจรจา FTA ไทย-สหภาพยุโรป ให้เกิดขึ้นได้นอกจากนี้แทนที่รัฐบาลพล.อ.ประยุทธ์จะให้ความสำคัญกับการผลักดันการเจรจา FTA ไทย-สหภาพยุโรป อย่างจริงจัง ซึ่งไทยจะสามารถเก็บเกี่ยวผลประโยชน์ได้มากกว่า แต่ตลอดหลายปีที่ผ่านมา กลับไปทุ่มสรรพกำลังและงบประมาณไปกับความตกลง CPTPP ทั้งๆ ที่ไทยอาจได้ไม่คุ้มเสียและมีเสียงคัดค้านอย่างหนักจากหลายฝ่าย จนสุดท้ายการเจรจาก็ยังไม่เกิดขึ้นงการลงนามกรอบข้อตกลง PCA ไม่ใช่เครื่องยืนยันว่ารัฐบาลพลเอกประยุทธ์จะสามารถผลักดันให้เกิด FTA ไทย-สหภาพยุโรป ได้สำเร็จ เพราะวันนี้ได้พิสูจน์แล้วว่ามือไม่ถึงในเรื่องการค้าระหว่างประเทศ ตั้งแต่แถลงนโยบายในปี 2562 ผ่านมาเกือบ 4 ปี ยังไม่สามารถรื้อฟื้นการเจรจากับสหภาพยุโรปที่รัฐบาลนางสาวยิ่งลักษณ์ ริเริ่มไว้ได้ การทำรัฐประหารของพล.อ.ประยุทธ์ทำให้ประเทศไทยเสียโอกาสมหาศาลในการแสวงหาผลประโยชน์ทางเศรษฐกิจในเวทีโลก ต้นทุนที่ประเทศต้องจ่ายให้กับความไร้ประสิทธิภาพของพล.อ.ประยุทธ์สูงเกินกว่าที่จะประเมินได้ จึงควรถอยให้รัฐบาลที่มีฝีมือเข้ามาบริหารประเทศแทน
ภูมิใจไทยปังเวอร์! ซูเปอร์โพลชี้คนไว้ใจ "อนุทิน" แก้ปากท้อง-จดจำพรรคมากสุด|ซูเปอร์โพล (Super Poll) เผยผลสำรวจชิ้นหนึ่งเมื่อวันอาทิตย์ (18 ธ.ค.) พบว่ากลุ่มตัวอย่างไว้วางใจให้นายอนุทิน ชาญวีรกูล หัวหน้าพรรคภูมิใจไทย ที่ขณะนี้ดำรงตำแหน่งรองนายกรัฐมนตรีและรัฐมนตรีว่าการกระทรวงสาธารณสุข เป็นมือแก้ปัญหาปากท้อง รายได้ และหนี้สินของประชาชนได้มากที่สุด คิดเป็นสัดส่วน 61.4%ส่วนอันดับลงลงมาคือนางสาวแพทองธาร ชินวัตร จากพรรคเพื่อไทย ที่ 38.8% และอันดับ 3 คือ นายจุรินทร์ ลักษณวิศิษฏ์ จากพรรคประชาธิปัตย์ที่ 35.8%นอกจากนี้ ซูเปอร์โพล ระบุอีกว่า พรรคภูมิใจไทย ยังเป็นพรรคที่เกิดภาพจำต่อประชาชนมากที่สุด ถึง 72.7% จากการบริหารจัดการวัคซีนที่สถานีกลางบางซื่อ และมีผลงานโดดเด่นในการดูแลบุคลากรการแพทย์และอาสาสมัครสาธารณสุขหมู่บ้าน (อสม.) ในพื้นที่ห่างไกลส่วนอันดับ 2 ในเรื่องภาพจำของประชาชน ก็ยังเป็นพรรคภูมิใจไทย ที่ 58.1% ระบุว่ารักชาติบ้านเมือง และปกป้องเชิดชูสถาบันเสาหลักของชาติมากที่สุด
“วิทยา” ยันมี ส.ส.ย้ายเข้ารวมไทยสร้างชาติแน่ รอแต่ละคนตัดสินใจเอง|“วิทยา”ยันมีส.ส.ย้ายเข้ารวมไทยสร้างชาติแน่นอน ยังอุบช่วงเวลา รอแต่ละคนตัดสินใจเอง พรรคไม่เร่งรัดนายวิทยา แก้วภราดัย รองหัวหน้าพรรครวมไทยสร้างชาติ เปิดเผยถึงการเตรียมความพร้อมว่าที่ผู้สมัคร ส.ส. ว่า การเตรียมความพร้อมว่าที่ผู้สมัคร ส.ส. ของพรรคนั้นมีความคืบหน้าอย่างมากแล้วโดยนายเอกณัฏ พร้อมพันธ์ เลขาธิการพรรค และตนเอง เป็นผู้ดูแลประสานงานเตรียมความพร้อมว่าที่ผู้สมัครของภาคใต้ และในส่วนของจังหวัดพัทลุงนายกองค์การบริหารส่วนจังหวัดพัทลุงได้เตรียมผู้สมัครเกือบครบแล้วสำหรับภาคอีสานนั้นก็มีผู้แสดงเจตจำนงค์เป็นจำนวนมาก ซึ่งทำให้ขณะนี้ในส่วนของว่าที่ผู้สมัครสำหรับจังหวัดในภาคอีสานครบเรียบร้อยแล้ว เหลือเพียงแค่ความชัดเจนกสรแบ่งเขตทั้งนี้เมื่อถามว่าจะมีส.ส.จากพรรคอื่นย้ายเข้าร่วมกับทางพรรคเมื่อไร นายวิทยา กล่าวว่า ในส่วนส.ส.ที่จะย้ายมาพรรค ยังไม่ทราบว่าจะมาเมื่อไหร่ แล้วแต่ตัวส.ส.เป็นผู้ตัดสินใจไม่สามารถบอกได้ แต่ยืนยันว่ามีส.ส.จากพรรคอื่นย้ายเข้าร่วมกับพรรครวมไทยสร้างชาติอย่างแน่นอน
ชาวเน็ตฮือฮา! ธนาธร ทายผลฟุตบอลโลกเมื่อต้นปี ถูกทั้งคู่ชิง-ผู้ชนะ วอนใบ้หวยด้วย|ผู้ใช้เว็บไซต์เฟซบุ๊กแห่แชร์โพสต์ที่นายธนาธร จึงรุ่งเรืองกิจ ประธานคณะก้าวหน้า เคยโพสต์ไว้เมื่อวันที่ 10 ม.ค. หรือกว่า 11 เดือนที่แล้วว่า อาร์เจนตินาจะเอาชนะฝรั่งเศสได้ในรอบสุดท้ายฟุตบอลโลก 2022"ฝรั่งเศสจะป้องกันแชมป์ไม่ได้ ลีโอเนล เมสซี ผู้คว้าบัลลงดอร์ 6 สมัย จะปลดปล่อยพลังครั้งสุดท้ายของเขา พาอาร์เจนตินาคว้าแชมป์บอลโลก" นายธนาธร โพสต์สาเหตุที่โพสต์ดังกล่าวได้รับเสียงฮือฮาอีกครั้งเมื่อก่อนเช้ามืดวันจันทร์ (19 ธ.ค.) เป็นเพราะสิ่งที่นายธนาธรเคยโพสต์ไว้ตรงกับสิ่งที่เกิดขึ้นจริง คือ การที่ทีมชาติอาร์เจนตินาและฝรั่งเศส เป็นคู่ชิงแชมป์ฟุตบอลโลก และทีมฝรั่งเศสรักษาแชมป์เอาไว้ไม่ได้ ด้วยแต้ม 2 ต่อ 4 คะแนนเหตุนี้ทำให้ผู้ใช้อินเทอร์เน็ตเข้ามาแสดงความเห็นใต้โพสต์ดังกล่าวถึงความถูกต้องและแม่นยำของการทายผลดังกล่าว ความน่าทึ่งดังกล่าวส่งผลให้หลายคนยังเรียกร้องไปยังนายธนาธรให้ใบ้เลขเด็ดงวดวันที่ 30 ธ.ค. นี้ด้วยการทำนายผลฟุตบอลโลกของนายธนาธร เป็นส่วนหนึ่งของโพสต์ที่อดีตนักธุรกิจที่ผันตัวมาเป็นนักการเมืองรายนี้คาดการณ์ถึงสิ่งที่จะเกิดขึ้นตลอดปี 2565 ซึ่งหลายเรื่องที่นายธนาธรคาดก็ตรงกับความจริงหนึ่งในนั้นคือสถานการณ์การแพร่ระบาดของโรคโควิด-19 ที่อดีตหัวหน้าพรรคอนาคตใหม่รายนี้มองว่า สหรัฐที่ดำเนินนโยบายให้ผู้คนอยู่ร่วมกับโรคระบาดให้ได้ จะมีเศรษฐกิจที่คึกคักมากกว่า ขณะเดียวกันจีนที่พยายามกดตัวเลขผู้ติดเชื้อให้เป็นศูนย์ จะต้องแลกกับต้นทุนทางเศรษฐกิจและสังคมที่สูงมาก
ศาลอุทธรณ์ พิพากษายืน สั่ง กกต.ชดใช้ "สุรพล" 62 ล้านบาท คดีแจกใบส้ม|ศาลอุทธรณ์สั่ง กกต. ชดใช้ค่าเสียหายกว่า 62 ล้านแก่ นายสุรพล เกียรติไชยากร ส.ส.เชียงใหม่ พรรคเพื่อไทย หลังแจกใบส้มจนเจ้าตัวต้องพ้นจาก ส.ส. และใช้งบประมาณในการจัดเลือกตั้งใหม่ เมื่อปี 2562เวลา 10.30 น. วันนี้ ( 20 ธันวาคม ) ที่ศาลจังหวัดฮอด จ.เชียงใหม่ ศาลอุทธรณ์ภาค 5 นัดอ่านคำพิพากษาที่คณะกรรมการการเลือกตั้ง หรือ กกต. อุทธรณ์คำสั่งศาลชั้นต้นที่พิพากษาให้ กกต.ต้องชดใช้เงิน 70 ล้านบาท พร้อมดอกเบี้ยเพื่อชดใช้ค่าเสียหายกรณีให้ใบส้มแก่นายสุรพล เกียรติไชยากร ผู้สมัคร ส.ส. เชียงใหม่ เขต 8 พรรคเพื่อไทยโดยศาลอุทธรณ์พิพากษายืนตามคำพิพากษาศาลชั้นต้น แต่ลดค่าเสียหายจาก 70 ล้านบาท เหลือ 56.7 ล้านบาท พร้อมดอกเบี้ย เริ่มนับตั้งแต่วันที่ 16 พฤศจิกายน 2562 ในอัตราร้อยละ 7.5 ต่อปีจนถึงวันที่ 10 เมษายน 2564 และจากวันที่ 11 เมษายน 2564 จนถึงปัจจุบัน ในอัตราร้อยละ 5 ต่อปี ทำให้เงินต้น 56.7 ล้าน รวมดอกเบี้ยจะเป็นเงินประมาณ 62 ล้านบาทคดีนี้ ศาลจังหวัดฮอด พิพากษาให้ กกต.ชดใช้ค่าเสียหายกว่า 64 ล้านบาท ให้กับนายสุรพล เกียรติไชยากร ผู้สมัคร ส.ส. เขต 8 เชียงใหม่ จากมติให้ใบส้มเพิกถอนสิทธิ​เลือกตั้ง จากกรณีทำบุญใส่ซองถวายเทียนพระ 2,000 บาท ช่วงเลือกตั้งปี 2562โดยครั้งนั้น กกต.ชี้แจงว่าดำเนินการโดยสุจริตและรอบคอบแล้ว เป็นการทำตามหน้าที่และใช้อำนาจสืบสวนหรือไต่สวนตามที่จำเป็นหรือเห็นสมควร ตามรัฐธรรมนูญ 2560 มาตรา 224(2) เพื่อให้ทันกับการประกาศผลการเลือกตั้งภายใน 60 วัน โดยเมื่อมีหลักฐานอันควรเชื่อได้ว่าการเลือกตั้งมิได้เป็นไปโดยสุจริตและเที่ยงธรรม กกต.จึงมีอำนาจสั่งระงับสิทธิสมัครรับเลือกตั้งไว้เป็นการชั่วคราวได้ โดยคำสั่งของ กกต.ถือเป็นที่สุด ตามรัฐธรรมนูญแห่งราชอาณาจักรไทย มาตรา 225
ส่องด่วน! ทะเบียนรถนายกฯ บิ๊กตู่ ลงพื้นที่ตรวจน้ำท่วมสงขลา ซับน้ำตาชาวใต้|ลุ้นโชคหวยงวดนี้ 30/12/65 ส่องทะเบียนรถ บิ๊กตู่ ตรวจน้ำท่วมสงขลา ควง มท.1 พร้อม รมต.และเลขาฯ ป้ายแดง ธนกร-พีระพันธุ์ ลงพื้นที่ด้วยวานนี้ (20 ธ.ค.) พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เดินทางลงพื้นที่ตรวจติดตามสถานการณ์อุทกภัยภาคใต้ที่จังหวัดสงขลาและจังหวัดพัทลุง โดยมีพล.อ.อนุพงษ์ เผ่าจินดา รัฐมนตรีว่าการกระทรวงมหาดไทยนอกจากนี้ ยังมี นายธนกร วังบุญคงชนะ รัฐมนตรีประจำสำนักนายกรัฐมนตรี ที่ลงพื้นที่ในฐานะรัฐมนตรีกับนายกฯ เป็นครั้งแรก และนายพีระพันธุ์ สาลีรัฐวิภาค เลขาธิการนายกรัฐมนตรี ซึ่งคณะรัฐมนตรี มีมติแต่งตั้งในวันนี้โดยเมื่อนายกรัฐมนตรีเดินทางถึงท่าอากาศยานนานาชาติหาดใหญ่ จ.สงขลา ได้รับบรรยายสรุปสถานการณ์อุทกภัยจากผู้ว่าราชการจังหวัดสงขลาขณะเดียวกัน มี ส.ส. พรรคพลังประชารัฐและส.ส.พรรคประชาธิปัตย์ มารอต้อนรับนายกรัฐมนตรีและคณะ ประกอบด้วย นายพยม พรหมเพชร ส.ส.สงขลา เขต 3 ร.ต.อ.อรุณ สวัสดี ส.ส.สงขลา เขต 4 นายศาสตรา ศรีปาน ส.ส.สงขลา เขต 2 และนายเจือ ราชสี สส.พรรคประชาธิปตย์ รวมถึงว่าที่ ผู้สมัคร ส.ส. เขต 5 สงขลา นายปรีชา สุขเกษม ผู้ประสานงานเครือข่ายคนรักเมืองสงขลาพี่จะลงชนกับ นายกชาย นายเดชอิศม์ ขาวทอง ส.ส. พรรคประชาธิปัตย์โดย ส.ส. ที่มารอต้อนรับ นายกรัฐมนตรี จะย้ายมาสังกัดพรรครวมไทยสร้างชาติ ในการเลือกตั้งที่จะถึงนี้ และหลังฟังสรุป สถานการณ์น้ำท่วมจากผู้ว่าราชการจังหวัดสงขลา นายกรัฐมนตรีได้ให้ ส.ส.พรรคพลังประชารัฐและประชาธิปัตย์เข้าพบพูดคุย เป็นการส่วนตัว โดยมี พล.อ อนุพงษ์ เผ่าจินดา รัฐมนตรีว่าการ กระทรวงมหาดไทย นายธนกร วังบุญคงชนะ รัฐมนตรีประจำสำนักนายกรัฐมนตรี และนายพีระพันธุ์ สาลีรัฐวิภาค เลขาธิการนายกรัฐมนตรี หัวหน้าพรรครวมไทยสร้างชาติ และนายเสกสกล อัตถาวงศ์ หัวหน้าพรรคเทิดไท ร่วมพูดคุยด้วยประมาณ 10 นาทีก่อนเดินทางไปยังวัดเขาตกน้ำ หมู่ 1 ตำบลกำแพงเพชร อำเภอรัตภูมิ จังหวัดสงขลา เพื่อเยี่ยมเยียนผู้ประสบภัยจำนวน 100 คนโดยเมื่อนายกรัฐมนตรี ออกจากห้องรับรองได้หยุดทักทายเจ้าหน้าที่พร้อมบอกขอเป็นกำลังใจให้ทุกคน เราต้องรักษาพื้นที่นี้เอาไว้ให้ได้จากนั้นนายกรัฐมนตรี ได้นั่งรถทรานฟอร์เมอร์ สีส้มของกรมป้องกันและบรรเทาสาธารณภัย ทะเบียน 1 นข 2935 กรุงเทพมหานครขณะที่ในโซเชียลชาวสงขลาและคอหวย ต่างไปพลาดส่องหมายเลขทะเบียนที่นายกฯ ใช้ในการลงพื้นที่ เพื่อเอามาเสี่ยงลุ้นโชคในงวดวันที่ 30 ธ.ค. 65โดยผู้ใช้เฟซบุ๊ก Arkom Kongthong ได้โพสต์ภาพที่ วัดเขาตกน้ำ อ.รัตภูมิ จ.สงขลา  พร้อมระบุข้อความว่า "เลขทะเบียนรถที่ท่านนายกรัฐมนตรีนั่ง 1 นข 2935 มีบ้านขายบ้าน มีรถขายรถ ชี้ทางรวยยยย แต่เจ้ามือหวยอุดหมดทุกประตูแล้วครับ 555"
ส่องต่อ! ทะเบียนรถนายกฯ ไปเชียงราย ปลื้มแม่บ้านตำรวจมอบกุหลาบแดงแทนใจ|นายกฯ ถึงเชียงราย ขอบคุณกุหลาบแดงแทนใจ แม่บ้านตำรวจมอบให้ แซวนักเรียนที่มารอต้อนรับว่าบ้านอยู่ที่ไหนพล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม พร้อมคณะ เดินทางถึงท่าอากาศยานแม่ฟ้าหลวง อ.เมืองเชียงราย จ.เชียงรายโดยมี น.ส.ตรีนุช เทียนทอง รัฐมนตรีว่าการกระทรวงศึกษาธิการ ให้การต้อนรับ รวมถึงมีกลุ่มแม่บ้านตำรวจที่มารอรับ พร้อมมอบดอกกุหลาบสีแดงให้นายกรัฐมนตรีและคณะ โดยนายกรัฐมนตรี กล่าวว่า "ขอบคุณจ๊ะ กุหลาบแดงแทนใจ" พร้อมถ่ายรูปร่วมกันก่อนที่นายกรัฐมนตรี จะออกเดินทางด้วยรถยนต์ ทะเบียน กล 9933 เชียงราย ไปเป็นประธานเปิดงานมหกรรมสิ่งประดิษฐ์ไอซีทีของนักเรียนไทยและนักเรียนญี่ปุ่น Thailand-Japan Student ICT Fair 2022 (TJ-SIF 2022) ที่ หอประชุมโรงเรียนวิทยาศาสตร์จุฬาภรณราชวิทยาลัย เชียงราย ต.รอบเวียง อ.เมือง จ.เชียงรายทันทีที่นายกรัฐมนตรีมาถึง ได้พบปะกับนักเรียน ที่มารอต้อนรับบริเวณด้านหน้าอาคาร โดยได้สอบถามถึงแผนกการเรียน ซึ่งนักเรียนก็ระบุว่าเรียนแผนกวิทยาศาตร์ – คณิตศาสตร์พร้อมกับแซวนักเรียนที่มารอต้อนรับว่าบ้านอยู่ที่ไหน ซึ่งนักเรียนได้ตอบกลับว่าเป็นคนเชียงราย นายกรัฐมนตรีจึงกล่าวว่าไม่ใช่ เราเป็นคนญี่ปุ่นหรือคนไทย เป็นลูกครึ่งญี่ปุ่นหรือก็บอกว่าเป็นลูกครึ่ง นึกว่าเธอมาจากญี่ปุ่น ซึ่งเรียกเสียงหัวเราะจากนักเรียนที่มารอต้อนรับ
ปารีณาเซ็ง พี่สาวออกรถไฟฟ้ามาครึ่งวัน ต้องลากเข้าศูนย์ พูดได้คำเดียว "ยมอรซต"|วันนี้ (21 ธ.ค.) นางสาวปารีณา ไกรคุปต์ อดีต ส.ส.ราชบุรี พรรคพลังประชารัฐ โพสต์ภาพตนเอง คู่กับรถยนต์ไฟฟ้าป้ายแดงคันงาม ที่พี่สาวเพิ่งจะซื้อมาได้ไม่ถึงวัน โดยเจ้าตัวบอกว่า ยืมมาขับได้ไม่ถึงวันต้องให้รถสไลด์มารับไปเข้าศูนย์ไปตรวจซ่อมซะแล้ว โดยปารีณาระบุว่าพี่สาวซื้อรถ EV ยี่ห้อดัง มาได้ไม่ถึงวัน ขอยืมมาขับได้ไม่ถึงครึ่งวัน ต้องรอรถลากเข้าศูนย์ตรวจซ่อมค่ะ พี่สาวบอกว่า #ยมอรซต โดยในโพสต์ดังกล่าวของเอ๋ ปารีณา มีคนเข้ามาสอบถามเลขเด็ดงวดนี้ ซึ่งเจ้าตัวก็เลยตอบด้วยภาพ ป้ายแดงของรถคันดังกล่าว แจกเลขเด็ดป้ายทะเบียน ก-5930 ให้แฟนๆ ได้ไปเสี่ยงโชคก่อนตรวจหวยกันด้วย
ส.ส.เศรษฐกิจไทย ลาออกเพิ่ม เหลือสมาชิกในสภา 438 คน|ส.ส.ลาออกเพิ่ม สภาฯ แจ้ง ส.ส.สุรินทร์ พรรคเศรษฐกิจไทย ลาออก เหลือสมาชิกในสภา 438 คน ด้านเพื่อไทยเสนอชื่อ สงวน ส.ส.ลำพูน เป็น กมธ.กิจการสภาฯ แทน นิยม ที่ลาออกไปการประชุมสภาผู้แทนราษฎร ที่มีนายศุภชัย โพธิ์สุ รองประธานสภาผู้แทนราษฎร คนที่ 2 ทำหน้าที่เป็นประธานในที่ประชุม เมื่อเข้าสู่เรื่องแจ้งเพื่อทราบ ประธานในที่ประชุมได้แจ้งว่า นายณัฏฐพล จรัสรพีพงษ์ ส.ส.สุรินทร์ เขต 2 พรรคเศรษฐกิจไทย ได้มีหนังสือขอลาออกจากการเป็น ส.ส. นับตั้งแต่วันที่ 22 ธ.ค.65 เป็นผลให้สมาชิกภาพความเป็น ส.ส.สิ้นสุดลงตามรัฐธรรมนูญ มาตรา 101 (3)ทำให้มี ส.ส.ปัจจุบัน 438 คน องค์ประชุมกึ่งหนึ่งคือจำนวน 219 คน และแจ้งต่อที่ประชุมด้วยว่า นายอนันต์ ผลอำนวย ส.ส.กำแพงเพชร พรรคพลังประชารัฐ ในฐานะประธานคณะกรรมาธิการกิจการสภาผู้แทนราษฎร ได้แจ้งว่า ขอให้แต่งตั้งกมธ. แทนตำแหน่งที่ว่างลงเนื่องจากนายนิยม ช่างพินิจ ลาออกจาก ส.ส.พิษณุโลก พรรคเพื่อไทย และกมธ.กิจการสภาฯ เป็นผลให้ตำแหน่งดังกล่าวว่างลง โดยเป็นสัดส่วนพรรคเพื่อไทย ขอให้พรรคเพื่อไทยเสนอชื่อบุคคลมา จากนั้นตัวแทนพรรคเพื่อไทยได้เสนอชื่อนายสงวน พงษ์มณี ส.ส.ลำพูน พรรคเพื่อไทย เข้ามาเป็น กมธ.กิจการสภาฯ แทน 
นายกฯ มอบคำขวัญวันเด็กปี 66 “รู้หน้าที่ มีวินัย ใฝ่ความดี”|นายกฯ มอบคำขวัญวันเด็กปี 66 “รู้หน้าที่ มีวินัย ใฝ่ความดี”นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยว่า พลเอก ประยุทธ์ จันทร์โอชา นายกรัฐมนตรี ได้มอบคำขวัญเนื่องในวันเด็กแห่งชาติ ประจำปี 2566 ว่า “รู้หน้าที่ มีวินัย ใฝ่ความดี”ทั้งนี้ พล.อ.ประยุทธ์ ได้มอบคำขวัญเนื่องในวันเด็กแห่งชาติให้กับเด็กๆ มาแล้วรวม 8 ครั้ง ตั้งแต่ปี พ.ศ. 2558 โดยครั้งนี้ เป็นการมอบคำขวัญเนื่องในวันเด็กแห่งชาติ ประจำปี 2566 เป็นครั้งที่ 9
“อนุสรณ์” จี้กกต.จับตา “บิ๊กตู่” ลงพื้นที่หาเสียง เสี่ยงทำผิดกฎหมาย|“อนุสรณ์” จี้ กกต. จับตา “บิ๊กตู่”เดินสายลงพื้นที่ เสี่ยงผิดกฎหมาย ย้ำต้องบังคับใช้กฎหมายเคร่งครัด ให้การเลือกตั้งที่สุจริตเที่ยงธรรมนายอนุสรณ์ เอี่ยมสะอาด รองเลขานุการคณะกรรมการยุทธศาสตร์และทิศทางการเมืองพรรคเพื่อไทย กล่าวถึงกรณี พล.อ.ประยุทธ์ จันทร์โอชา นายกฯ ประกาศความชัดเจนจะไปเป็นแคนดิเดตนายกฯของพรรครวมไทยสร้างชาติ ยกข้ออ้างพรรคพลังประชารัฐเสนอชื่อ พล.อ.ประวิตร วงษ์สุวรรณ รองนายกฯ หัวหน้าพรรค พปชร. เป็น นายกฯไปแล้ว ว่า พล.อ.ประยุทธ์ ตัดสินใจทิ้ง พล.อ.ประวิตร ที่อยู่กันมากว่า 40 ปีไปอยู่กับพรรครวมดาว กปปส.ชัตดาวน์ประเทศ ที่รู้จักกันไม่กี่ปี ทั้งที่พรรคการเมืองเก่าที่แกนนำกปปส.เคยอยู่ยังปิดประตูใส่ ไม่อยากรับกลับ ไม่รู้พล.อ.ประยุทธ์ จะเอาอนาคตไปทิ้งที่นั่น หรือไปเป็นนายกฯคนละครึ่งกับหัวหน้าพรรครวมไทยสร้างชาติ การลงพื้นที่ของพล.อ.ประยุทธ์ ในช่วงที่ผ่านมาและหลังจากนี้ กกต.ต้องจับตาดูให้ดี ต้องบังคับใช้กฎหมายอย่างตรงไปตรงมาไม่สองมาตรฐาน ต้องแยกเส้นแบ่งระหว่างการลงพื้นที่ติดตามนโยบายรัฐบาลกับการลงพื้นที่ไปหาเสียงให้ออก พล.อ.ประยุทธ์ ต้องไม่ใช้ทรัพยากรของรัฐ ไม่ใช้เวลาของทางราชการไปหาเสียงที่เป็นการเสี่ยงผิดกฎหมายและเอาเปรียบพรรคการเมืองอื่น กฎเหล็กคุมเข้มหาเสียง 180 วันก่อนสภาฯครบวาระของกกต.ต้องไม่ให้นักการเมือง พรรคการเมืองหาประโยชน์หากพล.อ.ประยุทธ์พยายามอาศัยช่องโหว่ลงพื้นที่ตีกินหาเสียงแบบคาบลูกคาบดอก กกต.ต้องไม่เอาหูไปนาเอาตาไปไร่ ต้องไม่เลือกปฏิบัติ ถ้าพล.อ.ประยุทธ์ ลงพื้นที่หาเสียงแล้วอ้างว่าไปติดตามนโยบายรัฐบาลก็อ้างไป แต่วันนี้หลายหน่วยงานเกียร์ว่าง แทบไม่รับคำสั่งรัฐบาล เพราะอ่านสัญญาณออกชัดว่า พล.อ.ประยุทธ์จะไม่ได้กลับมาอีกแล้ว ดังนั้น จึงไม่น่าจะมีงานอะไรให้ต้องไปติดตามได้แล้ว ทั้งนี้ กกต.ต้องไม่เกรงใจรัฐบาล ต้องบังคับใช้กฎหมายอย่างเคร่งครัด เพื่อให้เกิดการเลือกตั้งที่สุจริตและเที่ยงธรรม
“เสรีพิศุทธิ์” ตั้งคำถาม “บิ๊กตู่” คือต้นเหตุปัญหาหรือไม่|“เสรีพิศุทธิ์” เปิดตัวผู้สมัคร ส.ส. เขตทวีวัฒนา รับฟังปัญหาประชาชน พร้อมตั้งคำถามพล.อ.ประยุทธ์ คือ ต้นเหตุปัญหาพล.ต.อ.เสรีพิศุทธ์ เตมียเวส หัวหน้าพรรคเสรีรวมไทย พร้อมด้วย นายวิรัตน์ วรศสิริน นางสาวนภาพร เพ็ชร์จินดา รองหัวหน้าพรรค เเละประธานภาค กทม. นายสมชัย ศรีสุทธิยากรประธานยุทธศาสตร์พรรค ลงพื้นที่เขตทวีวัฒนา เเนะนำตัว นายวินัย วารมา ว่าที่ผู้สมัคร ส.ส.กทม. เขตทวีวัฒนา พร้อมอวยพรปีใหม่เเละรับฟังเสียงสะท้อนของประชาชนในด้านต่างๆเพื่อไปดำเนินการเเก้ไขในขั้นต่อไปหัวหน้าพรรคเสรีรวมไทย กล่าวว่าใกล้ปีใหม่เเล้ว ขออวยพรให้คนไทยเเละคน กทม. มีความสุข ตอนนี้ไม่รู้ว่าพล.อ.ประยุทธ์ จันทร์โอชา จะยุบสภาเมื่อใด ดังนั้น ในวันนี้พรรคต้องพร้อม เเละขอพรปีใหม่คนไทยว่า กว่า8ปีเเล้ว ที่คนไทยอยู่กับพล.อ.ประยุทธ์ ทุกคนควรถามตัวเองว่าพอเเล้วหรือยัง เพราะพลเอกประยุทธ์ บอกว่าจะปฏิรูปการเมือง เเต่วันนี้ทุกคนน่าจะรู้เเล้วว่าพล.อ.ประยุทธ์คิด พูด ทำ อย่างไร เห็นง่ายๆ ตอนนี้ มีการทาบทาม ส.ส.ให้ย้ายพรรคกันเยอะ พรรคของตนยังโดนซื้อเลย ถามว่าเพราะอะไร พล.อ.ประยุทธ์ คือ ต้นเหตุปัญหาหรือไม่ คนไทยรับผลอะไรใน8ปีนี้มาบ้างดังนั้น ของขวัญปีใหม่ที่ตนอยากได้จากคนไทยเเละชาว กทม. คือ เลือกตั้งครั้งหน้าขอให้พิจารณาพรรคของตนมาแก้ไขปัญหาให้ประเทศ ที่เราต้องไปพบชาว กทม. เพื่อรับฟังเสียงสะท้อนตนจะลงไปพบชาว กทม.ในเขตอื่นๆ ด้วย เหมือนการเข้าสอบ คนอ่านหนังสือล่วงหน้ากับคนอ่านก่อนไปสอบ ใครจะสอบได้มากกว่ากันเเละขอโอกาสในครั้งนี้ด้วย เพราะพรรคไม่มี ส.ส.กทม.เลย หวังว่า เลือกตั้งครั้งนี้ชาว กทม.จะให้โอกาสพรรคเสรีรวมไทยเเละเขตนี้ขอเเนะนำนายวินัยให้ได้เป็นว่าที่ส.ส. ด้วย เพื่อไปช่วยแก้ปัญหาให้ประเทศ
“ปดิพัทธ์” ชี้ 8 ปีรัฐบาลล้มเหลว ประชาชนต้องการความเปลี่ยนแปลง|“ปดิพัทธ์” ชี้ 8 ปีรัฐบาลล้มเหลว ประชาชนต้องการความเปลี่ยนแปลง ย้ำผู้สมัครก้าวไกล พร้อมทุกสถานการณ์-กติกา ตั้งเป้าคว้าที่นั่งเลือกตั้งเพิ่มภาคเหนือตอนล่างนายปดิพัทธ์ สันติภาดา ส.ส.พิษณุโลก เขต 1 และกรรมการบริหารสัดส่วนภาคเหนือ พรรคก้าวไกล ในฐานะผู้อำนวยการหลักสูตรอบรมกรรมการจังหวัดและว่าที่ผู้สมัคร ส.ส.จังหวัดภาคเหนือตอนล่าง กล่าวถึงความพร้อมในการเลือกตั้งของพรรคก้าวไกลในพื้นที่ภาคเหนือตอนล่าง ว่า ตลอด 8 ปี สิ่งที่ประชาชนในจังหวัดภาคเหนือตอนล่างต้องเจอ คือ ความล้มเหลวของรัฐบาล ทุกนโยบายที่เคยสัญญาว่าจะทำ ไม่ได้เป็นไปตามที่รัฐบาลอวดอ้างโดยเฉพาะนโยบายที่เกี่ยวข้องกับการทำมาหากินของประชาชนในพื้นที่ ไม่ว่าจะเป็น การแก้ปัญหาเอกสารสิทธิที่ดินทำกิน น้ำท่วมน้ำแล้ง ราคาพืชผลการเกษตรตกต่ำ ต้นทุนการผลิตสูง หนี้สินท่วม เศรษฐกิจการค้าฝืดเคือง แม้แต่เขตเศรษฐกิจพิเศษก็ล้มเหลว ดังนั้นวันนี้ประชาชนจึงต้องการการเปลี่ยนแปลงซึ่งผู้สมัครของพรรคก้าวไกลทุกคนมีความพร้อมในการเลือกตั้งทุกสถานการณ์ ทุกกติกา เรามีบุคลากรที่มีความสามารถมากขึ้น มีทีมงานที่เข้มแข็งขึ้น และมีประสบการณ์มากขึ้นจากการเลือกตั้งครั้งที่แล้วในฐานะพรรคอนาคตใหม่ เป้าหมายของเราคือการผลักดันให้ว่าที่ผู้สมัคร ส.ส.เขตของพรรค ได้รับเลือกตั้งจากประชาชน ขยายเพิ่มเติมจากพิษณุโลกเขต 1อย่างไรก็ตามการเมืองแบบอุดมการณ์ ถูกปักธงอย่างมั่นคงแล้วที่พิษณุโลก เราจะเดินทางต่ออย่างเข้มแข็งมากขึ้น เชื่อมั่นว่าจากการทำงานของพรรคก้าวไกลที่ผ่านมา และความรู้สึกของประชาชนที่อยากเห็นการเปลี่ยนแปลง จะทำให้ในการเลือกตั้งครั้งที่จะมาถึงประชาชนในพื้นที่ภาคเหนือตอนล่างจังหวัดอื่นๆจะให้โอกาสพรรคก้าวไกลมากขึ้น และจะขยายออกไปอีกหลายจังหวัดทั่วประเทศ
“วราวุธ”ยินดี “นายกฯ” ชัดเจนร่วมพรรค รทสช. เพิ่มทางเลือกให้สังคม|“วราวุธ”ยินดี “นายกฯ” ชัดเจนร่วมพรรค รทสช. เพิ่มทางเลือกให้สังคม เผยหากยุบสภาวันนี้ ชทพ.พร้อมเลือกตั้ง แย้ม ยังมี ส.ส.ไหลเข้าพรรคอีกนายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม ในฐานะหัวหน้าพรรคชาติไทยพัฒนา กล่าวถึงการประกาศร่วมงานกับพรรครวมไทยสร้างชาติของ พล.อ.ประยุทธ์ จันทร์โอชา นายกรัฐมนตรี ว่า เป็นเรื่องที่ดีเพราะใกล้เลือกตั้งแล้ว ถ้าหากนายกฯ ประสงค์จะเดินเส้นทางการเมืองต่อแน่นอนจะต้องมีการเสนอชื่อในพรรคการเมืองใดการเมืองหนึ่ง แต่วันนี้ชัดเจนแล้วว่าพล.อ.ประยุทธ์จะอยู่ที่พรรครวมไทยสร้างชาติ ซึ่งถือว่ามีบุคลากรที่มีศักยภาพ ตนคิดว่าก็เป็นทางเลือกอีกทางหนึ่งให้กับสังคมไทยมีความชัดเจนในบริบทการเมืองมากขึ้นของนายกฯส่วนจะเป็นสัญญาณว่าจะมีการยุบสภาและจะมีการเลือกตั้งเร็วขึ้นหรือไม่นั้น ตนมองว่าตอนนี้เหลือเวลาอีกแค่3เดือนเท่านั้น จากนี้ไปจะยุบสภาเมื่อไหร่ก็ไม่แตกต่างแล้ว เชื่อว่าทุกพรรคมีความพร้อมในระดับหนึ่ง รอเพียงแค่สัญญาณว่านายกฯจะยุบสภาแล้วจะมีการเลือกตั้งเกิดขึ้นวันไหน ส่วนพรรคชาติไทยพัฒนาแม้ยุบวันนี้ เราก็พร้อมเลือกตั้งได้ขณะเดียวกัน นายวราวุธ ยังเปิดเผยด้วยว่า ในอนาคตจะมี ส.ส.คนอื่นในสภามาร่วมงานกับพรรคชาติไทยพัฒนาอีกแน่นอน แต่ยังไม่ขอเปิดชื่อ เกรงว่าบอกไปแล้วจะไม่มา พร้อมยอมรับว่าเป็นพรรคขนาดกลางหรือเล็กไม่ได้เป็นพรรคใหญ่ ดังนั้นค่อยๆ ทำทีละก้าวไม่หวือหวาแต่มั่นคง และหวังว่าจะเป็นเซอร์ไพร”เซอร์ไพรส์ของตน แต่ไม่แน่ใจว่าเป็นเซอร์ไพรส์สื่อมวลชนหรือไม่”
“ยุทธพงศ์” ซัดอธิบดีกรมอุตุฯ ไม่แจ้งเตือนคลื่นสูง ทำให้เกิดเหตุเรือหลวงอัปปาง|“ยุทธพงศ์” ซัดต้นเหตุเรือหลวงสุโขทัยอับปางเหตุอธิบดีกรมอุตุฯพยากรณ์ผิดพลาด ไม่ปล่อยผ่านเตรียมอภิปราย ม.152 นายกฯ-ชัยวุฒิ ก่อนยื่นปปช.ฟันซ้ำฐานประพฤติหน้าที่โดยมิชอบพรรคเพื่อไทยนำโดยนายยุทธพงศ์ จรัสเสถียร ส.ส.มหาสารคาม และรองหัวหน้าพรรคเพื่อไทย พร้อมนายจิรพงษ์ ทรงวัชราภรณ์ ส.ส.นนทบุรี และน.ส.ลิณธิภรณ์ วริณวัชรโรจน์ รองเลขาธิการพรรคเพื่อไทยแถลงข่าวสาเหตุเบื้องลึก ที่เรือรบหลวงสุโขทัยอับปาง และเรื่องการเปิดอภิปรายไม่ไว้วางใจตามรัฐธรรมนูญมาตรา 152โดยนายยุทธพงศ์ ระบุว่า กรณีเรือรบหลวงสุโขทัยอับปาง ซึ่งเหตุการณ์นี้พรรคเพื่อไทยขอแสดงความเสียใจต่อการสูญเสียเรือรบหลวงที่มีความสำคัญ เสียใจต่อผู้บาดเจ็บ เสียชีวิต และผู้สูญหาย การสูญเสียครั้งนี้มีความสำคัญมากเพราะเป็นเรือชั้นแนวหน้า โดยเบื้องลึกตนฟันธงว่าเกิดจากความผิดพลาดของกรมอุตุนิยมวิทยา เพราะต้องพยากรณ์อากาศ ต้องบอกเจ้าหน้าที่ทหารเรือ ชาวประมง ว่าจะมีพายุลมแรงขนาดใด แต่ไม่ได้มีการแจ้งเตือนไปยังเรือหลวง หากมีการแจ้งเตือนคงไม่มีการขับเรือออกไปบริเวณนั้นซึ่งมีคลื่นลมที่แรงถึง 6 เมตรโดยนายยุทธ์พงศ์ ระบุว่า อธิบดีกรมอุตุนิยมวิทยาคนปัจจุบันที่ปฏิบัติหน้าที่อยู่ไม่เคยทำงานกรมอุตุนิยมวิทยา ไม่มีความรู้ และเป็นเสมียนเก่าที่เคยทำงานให้กับรัฐมนตรีว่าการกระทรวงดิจิทัลเพื่อเศรษฐกิจและสังคมคนเก่า ซึ่งอธิบดีกรมอุตุนิยมวิทยาต้องรับผิดชอบเรื่องนี้ที่เกิดจากการพยากรณ์อากาศที่ผิดพลาด เรื่องนี้หากมีการประกาศแจ้งเตือนเรือหลวงสุโขทัยคงไม่ออกจากท่าเรือสัตหีบ นอกจากนี้มองว่ามีการแจ้งผิดที่ผิดตำแหน่ง เป็นการพยากรณ์คลื่นลมแบบ กว้างๆไม่ได้บอกพิกัดหรือตำแหน่งที่ชัดเจน โดยนายยุทธ์พงศ์ท้าให้ฟ้องร้องได้เลยหากไม่เป็นความจริง และท้าให้ออกทีวีแข่งกับตนเรื่องการพยากรณ์อากาศได้เลย และหากหน่วยงานที่เกี่ยวข้องไม่สอบสวน ตนจะยื่นสำนักงานคณะกรรมการป้องกันและปราบปรามการทุจริตแห่งชาติ (ปปช.)ให้ตรวจสอบแน่นอน ซึ่งเรื่องนี้ต้องมีคนรับผิดชอบจะไม่ให้ทหารเรือต้องตายฟรี นอกจากนี้จะมีการยื่นอภิปรายไม่ไว้วางใจ พล.อ.ประยุทธ์ จันทร์โอชา นายกรัฐมนตรี ในมาตรา 152 ซึ่งตนจะอภิปรายเอง เรื่องของนายกรัฐมนตรีที่เอาเสมียนที่ไม่มีความรู้มาทำงาน นอกจากนี้จะอภิปรายนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัล เพื่อเศรษฐกิจและสังคมต้องรับผิดชอบด้วยที่มีการเสนอชื่อดังกล่าวให้มาปฏิบัติหน้าที่ โดยญัตติได้ร่างเรียบร้อยแล้ว ซึ่งพล.อ.ประยุทธ์ บริหารแผ่นดินขาดความซื่อสัตย์ ไม่เป็นไปตามนโยบายที่เสนอต่อสภา รวมไปถึงพล.อ.ประยุทธ์ไม่เคยไปเยี่ยมหรือดูทหารเลยหลังจากที่ตนพูดในสภา จึงลงไปติดตาม แต่ที่ลงพื้นที่เชียงรายและภาคใต้ เป็นการหาเสียง เพราะอยากเป็นนายกรัฐมนตรีอีก
“ลิณธิภรณ์” ซัด “ประยุทธ์” แก้ปัญหายาเสพติดไม่เป็น|“ลิณธิภรณ์” ชี้ “ประยุทธ์” แก้ปัญหายาเสพติดไม่เป็นอย่าฝืนเลิกอ้างสานงานต่อ อยู่มา 8 ปีไม่ทำน.ส.ลิณธิภรณ์ วริณวัชรโรจน์ รองเลขาธิการพรรคเพื่อไทย กล่าวถึง ปัญหายาเสพติดที่เกิดขึ้นกับสังคมไทยในขณะนี้ ได้สะท้อนให้เห็นชัดถึงความผิดพลาด และล้มเหลวของ พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ในการจัดการปัญหายาเสพติดในทุกด้านตลอด 8 ปีที่ผ่านมาไม่ว่าจะเป็นเรื่องของการปราบปราม ป้องกัน และการฟื้นฟูเยียวยา จากรายงานของสำนักงานสภาพัฒนาการเศรษฐกิจและสังคมแห่งชาติ ไตรมาส 3 ปี 2565 พบว่า คนไทยมีแนวโน้มเป็นผู้ป่วยประสบภาวะเครียด และซึมเศร้าประมาณ 1.36 ล้านคนโดยเดือนก.ย.มีผู้เข้ารับการรักษาอยู่ที่ร้อยละ 90.6 เพิ่มขึ้นจากเดือนเดียวกันของปี 64 เกือบ 6% ตัวเลขเหล่านี้สะท้อนว่าคนไทยในปัจจุบันมีความเครียดเพิ่มขึ้น ซึ่งความเครียดเป็นส่วนหนึ่งที่ทำให้ผู้ประสบภาวะเครียดหาทางออกหลายคนจึงต้องพึ่งพายาเสพติดเพราะไปต่อไม่ได้ แต่จากรายงานผลการดำเนินงานของสำนักงานป้องกันและปราบปรามยาเสพติด (ปปส.) ในปี 2565 พบว่ากลุ่มผู้ป่วยยาเสพติดเพียงครึ่งเท่านั้นที่ได้รับการดูแล คือร้อยละ 57.74 ยิ่งในผู้ป่วยยาเสพติดที่มีความเสี่ยงก่อความรุนแรงกว่า 53,484 ราย กลับไม่ได้รับการดูแลกว่า 25,234 ราย รัฐบาลพล.อ.ประยุทธ์ ไม่ได้สนใจ ไม่ใส่ใจ หรือวางแผนการจัดการปัญหายาเสพติดอย่างจริงจังและยั่งยืน และกำลังทำให้ความมั่นคงปลอดภัยในชีวิตของคนไทยตกต่ำลง นอกจากปัญหาเก่า “ยาเสพติด” แก้ไม่ได้ ยังเพิ่มปัญหาใหม่ “กัญชาเสรี” เพราะร่างพ.ร.บ.กัญชง กัญชา และมีช่องโหว่ทางกฎหมายมากมาย กำลังจะเป็นภัยร้ายที่จะส่งผลในอนาคตต่อเด็ก และเยาวชนไทยการแก้ปัญหายาเสพติดต้องดำเนินการให้ครบวงจร นอกจากการปราบปราม ต้องรู้จักการป้องกัน วันนี้รัฐบาลต้องสำรวจศูนย์บำบัดพักฟื้นและเจ้าหน้าที่ แพทย์ ให้เพียงพอ การติดตามผู้ป่วยต้องใกล้ชิด เพื่อป้องกันความเสียหายที่อาจเกิดขึ้นได้ และในการอภิปรายทั่วไปแบบไม่ลงมติ ตาม ม.152 ในเดือนม.ค.ปี66 พรรคเพื่อไทยจะชี้ให้เห็นอย่างชัดเจนถึงความผิดพลาด และล้มเหลวของรัฐบาลพล.อ.ประยุทธ์ ตั้งแต่ต้นทางในการปราบปรามยาเสพติดที่ล้มเหลว จนทำให้ยาบ้าถูกกว่าก๋วยเตี๋ยว และการป้องกัน ฟื้นฟูเยียวยาที่ไร้ประสิทธิภาพ และชี้ถึงเหตุผลว่าทำไมคนไทยควรพอได้แล้วกับผู้นำที่ชื่อพล.อ.ประยุทธ์ 
"เนวิน" ทำนายหลังเลือกตั้ง ทุกพรรคร่วมจัดรัฐบาลได้ พร้อมตอบปมจับมือ "ทักษิณ"|นายเนวิน ชิดชอบ ประธานบริหารสโมสรฟุตบอลบุรีรัมย์ยูไนเต็ด ในฐานะครูใหญ่พรรคภูมิใจไทย กล่าวถึงสถานการณ์การเมือง หลังการเลือกตั้งที่จะเกิดขึ้นในปี 2566 ว่า ประเทศไทยกับการเมืองไทย ไม่มีมิตรแท้ ไม่มีศัตรูถาวร เชื่อตนเลย และสิ่งที่เป็นกลไกสำคัญที่สุด การตัดสินของประชาชน ณ วันลงคะแนนเลือกตั้ง จะเป็นตัวบังคับให้นักการเมือง และพรรคการเมืองต้องรู้ว่าประชาชนต้องการอะไรส่วนการแบ่งขั้วการเมืองจะทำให้เป็นปัญหาจัดตั้งรัฐบาลหรือไม่ นายเนวิน ระบุว่า เรื่องแบ่งขั้ว เลิกคิดได้แล้ว เรื่องขั้ว ถ้าเมื่อใด เรายังแบ่งขั้ว แบ่งสี อยู่แบบนี้ บ้านเมืองไปไหนไม่ได้ ส่วนหนึ่งที่บุรีรัมย์มาถึงวันนี้ แล้วพัฒนาแบบก้าวกระโดดใน 10 ปี เติบโตกว่าจังหวัดอื่นๆ ในประเทศไทย เพราะเราไม่มีขั้ว นโยบายที่เป็นประโยชน์กับประเทศชาติและประชาชน จะเป็นสิ่งที่ทำให้พรรคการเมืองต้องตัดสินใจ ถ้าคุณทำในสิ่งที่ไม่เป็นประโยชน์กับประชาชน และส่วนรวม ไม่ว่าคุณจะเป็นใคร เราก็คงจะร่วมด้วยไม่ได้ แต่ถ้านโยบาย วิธีคิดมันนำไปสู่ประโยชน์ของประเทศชาติ และประชาชนส่วนรวมมาก่อนส่วนตัว ทุกอย่างมันไปได้หมดส่วนความสัมพันธ์กับ นายทักษิณ ชินวัตร อดีนายกรัฐมนตรี ถ้าจะไปจับมือจัดตั้งรัฐบาลกันเรื่องในอดีตลืมไปหมดหรือยัง นายเนวิน กล่าวว่า เป็นเรื่องในอดีต คำถามวันนี้คือพรรคเพื่อไทย เป็นของใคร ขับเคลื่อนด้วยใคร ใครกำหนดนโยบายพรรคเพื่อไทย ใครบริหารพรรคเพื่อไทย ถ้าหัวหน้าพรรค กรรมการบริหารพรรค แกนนำพรรคในปัจจุบัน เป็นผู้บริหารทั้งหมดแล้วมันมีความขัดแย้งอะไรกับนายอนุทิน ชาญวีรกูล หัวหน้าพรรคภูมิใจไทย ตนก็ไม่เห็นว่ามีความขัดแย้ง แม้กระทั่งตัวนายทักษิณในอดีตกับนายอนุทิน ก็ไม่ได้มีปัญหาอะไรกัน อย่าเอาตัวตนมาเป็นที่ตั้ง ตนไม่ได้เกี่ยวกับพรรคภูมิใจไทย เป็นแค่ครูใหญ่ เป็นแค่ลุงเนวินนายเนวิน ยังกล่าวว่า ทิศทางของพรรคภูมิใจไทย เป็นเรื่องของกรรมการบริหารพรรค ตนเป็นสมาชิกพรรค ไม่ใช่ผู้บริหารพรรค ไม่ใช่แกนนำพรรค คนที่อยู่ในพรรคภูมิใจไทยวันนี้กับคนที่อยู่ในพรรคเพื่อไทยวันนี้ คนที่อยู่ในพรรคประชาธิปัตย์วันนี้ คนที่อยู่ในพรรคพลังประชารัฐในวันนี้ ไม่เห็นมีใครมีความขัดแย้งกันทำไมจะรวมกันไม่ได้หากถ้านโยบายเป็นประโยชน์กับประชาชน สามารถเดินไปด้วยกันได้ นายเนวิน กล่าวว่า? เวลาตั้งพรรค ประกาศนโยบาย พูดถึงแต่ประโยชน์ของประเทศชาติและประชาชน แต่ถ้าเลือกตั้งเสร็จ เรื่องที่เป็นประโยชน์ และเป็นความต้องการของประเทศชาติและประชาชนไม่ทำ แล้วจะมาตั้งพรรค จะมาเล่นการเมืองกันทำไม อย่างนั้น ก็แสดงว่าพรรคตั้งขึ้นมาเพื่อประโยชน์ของตัวเอง ไม่ได้ประโยชน์ของประเทศชาติ และประชาชนใช่หรือไม่
ฉายารัฐบาล 2565 : นายกฯ "แปดเปื้อน" ส่วนรัฐบาลได้ฉายา "หน้ากากคนดี"|ผู้สื่อข่าวรายงานว่า การตั้งฉายารัฐบาล และ รัฐมนตรีประจำปี ของผู้สื่อข่าวประจำทำเนียบรัฐบาล ที่ยึดถือเป็นธรรมเนียมปฏิบัติสืบต่อกันมาอย่างยาวนาน เป็นการสะท้อนความคิดเห็นของสื่อมวลชนต่อการทำงานของรัฐบาล โดยปราศจากอคติ ได้มีมติร่วมกันตั้งฉายารัฐบาล รัฐมนตรี และ วาทะแห่งปี ประจำปี 2565 ดังนี้ ฉายารัฐบาล : “หน้ากากคนดี”เป็นอีกหนึ่งปี ที่ทุกคนยังคงต้องสวมหน้ากากอนามัย เพื่อป้องกันการแพร่ระบาดของโรคโควิด-19 ขณะเดียวกัน ภายใต้หน้ากากของรัฐบาล ที่สร้างภาพจำตลอดเวลาว่าเป็นคนดี นโยบายทุกอย่างทำเพื่อบ้านเมือง และประชาชน แต่กลับเกิดข้อกังขาว่ายังเดินตามเจตนารมณ์ที่ประกาศไว้ได้หรือไม่ เช่น นโยบายกัญชา ที่อวดอ้างทำเพื่อประชาชน แต่เมื่อเกิดผลกระทบจากการใช้ผิดวัตถุประสงค์ กลายเป็นปัญหาสังคมบานปลาย แม้แต่การออกกฎหมายควบคุมการใช้ยังทำไม่ได้ สุดท้ายผลักภาระเพิ่มให้ตำรวจ เพียงเพราะต้องการเช็คลิสต์ตามนโยบายที่หาเสียงไว้ นโยบายประชานิยมที่ออกแนวหาเสียง ให้ทั้งเบ็ด ทั้งปลา หรือ การประกาศแก้ไขรัฐธรรมนูญ ก็มีความคลุมเครือ ว่าประโยชน์ที่ได้นั้น เป็นของประชาชนหรือนักการเมืองกันแน่ แต่ไม่ว่าจะเป็นนโยบายของพรรคการเมืองใด เมื่อออกมาในนามรัฐบาล ประชาชนจึงเกิดความเคลือบแคลงสงสัย ว่าภายใต้หน้ากากที่ประกาศเป็นคนดีนั้น จริงหรือไม่ พล.อ. ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม : “แปดเปื้อน”ปมวาระดำรงตำแหน่งนายกรัฐมนตรี 8 ปี สั่นคลอนภาพลักษณ์ของพล.อ.ประยุทธ์ ตลอดปีที่ผ่านมา และกลายเป็นข้อครหา ถึงความชอบธรรมในการครองเก้าอี้นายกรัฐมนตรีต่อเนื่องยาวนาน พล.อ.ประยุทธ์ ถือเป็นนายกรัฐมนตรีคนแรกของประเทศไทย ที่ศาลมีคำสั่ง ให้หยุดปฎิบัติหน้าที่ แม้จะเพียงแค่ 38 วัน ก็ทำให้สังคมเคลือบแคลงสงสัยในตัวของ พล.อ. ประยุทธ์ ที่มักจะพูดเสมอว่าไม่ยึดติดอำนาจ ทุกอย่างทำเพื่อบ้านเมือง และประชาชน ไม่เอื้อประโยชน์ต่อพวกพ้อง ยิ่งเมื่อปัญหาใต้พรมถูกขุดคุ้ยขึ้น ใกล้ตัวเกินกว่าจะปัดความเกี่ยวโยงได้ ทั้งนโยบายประชานิยม ทุนสีเทาสนับสนุนพรรคการเมือง หรือ แม้แต่นักการเมืองใกล้ตัว นายทหารใกล้ชิด ที่ได้ไปนั่งอยู่ในบอร์ดบริหารบริษัทพลังงาน แม้พิสูจน์กันทางกฎหมายไม่ได้ แต่ก็ทำให้ถูกมองว่า ไม่ได้ใสสะอาด ผุดผ่องอีกต่อไป พล.อ. ประวิตร วงษ์สุวรรณ รองนายกรัฐมนตรี : “ลองนายกฯ”แม้จะเป็นเวลาเพียง 38 วัน ที่ทำหน้าที่นายกรัฐมนตรี ตามคำสั่งศาลรัฐธรรมนูญ แต่พลเอกประวิตรก็ได้ทำอย่างสุดกำลัง ถึงแม้จะไม่ใช่ครั้งแรกที่ได้ลองเป็นนายกฯ หลายครั้งที่ตัวจริงอย่างพลเอก ประยุทธ์ ต้องไปปฏิบัติภารกิจต่างประเทศ พี่ใหญ่ในกลุ่ม 3 ป. ในฐานะ สร.2 ก็ทำหน้าที่แทนมาตลอด แต่อาจไม่ยาวนานเช่นครั้งนี้ซึ่งมีอำนาจเต็ม(ในขณะนั้น) หากจะยุบสภาฯ ก็สามารถทำได้ บรรดากองหนุนและกองเชียร์ ปั่นกระแสจนเคลิ้ม ถึงกับประกาศใช้ ”ใจบรรดาลแรง” ทำหน้าที่นายกรัฐมนตรี ลงพื้นที่ลุยงานรัวๆ ทำเอากองเชียร์นายกฯ ตัวจริง ร้อนๆ หนาวๆ แต่สุดท้ายก็ได้แค่”ลอง” เท่านั้น นายวิษณุ เครืองาม รองนายกรัฐมนตรี : “เครื่องจักรซักล้าง”ความเอกอุด้านกฎหมายระดับปรมาจารย์ในตำนาน ถูกใช้สนองตอบความต้องการของรัฐบาลทุกช่องทาง ทั้งพรรคหลักพรรคร่วม ไม่มีเลือกปฏิบัติ ช่วยยกภูเขาออกจากอก ลดปัญหาหนักใจ ทำหน้าที่เหมือนเครื่องจักรกล คอยซักล้างความผิดปกติที่เกิดขึ้นกับรัฐบาลให้ผ่านพ้น เรื่องไหนผ่านมือเนติบริกรคนนี้ อย่าหวังว่าจะมีใครโต้แย้งได้ เช่น ปม 8 ปีการดำรงตำแหน่งนายกรัฐมนตรี การแก้ไขรัฐธรรมนูญ หรือ แม้แต่เรื่องเหมืองทองอัครานายอนุทิน ชาญวีรกูล รองนายกรัฐมนตรี และ รัฐมนตรีว่าการกระทรวงสาธารณสุข : “ภูมิใจดูด พูดแล้วดอย” “พูดแล้วทำ” คือ สโกแกนพรรคภูมิใจไทย แต่ทำแล้วสำเร็จหรือไม่เป็นอีกเรื่อง แม้จะปลดล็อกกัญชาจากการเป็นยาเสพติด แต่กฎหมายควบคุมกลับค้างเติ่งติดดอย ไปต่อไม่ได้ เกิดเป็นปัญหาสังคมบานปลาย เด็กและเยาวชนสามารถเข้าถึงกัญชาได้อย่างง่ายดาย เมื่อจวนตัวกลับโยนให้เป็นภาระของเจ้าหน้าที่ฝ่ายปฏิบัติ หัวจะปวดกันทั้งประเทศ ขณะที่ บทบาทพรรคร่วมรัฐบาล ถือได้ว่าเป็นเด็กดีมาโดยตลอด แต่เมื่อเสียงปี่กลองเลือกตั้งดังขึ้น กลับสวมบทไดโวโชว์พลังดูด ส.ส. นักการเมือง ทั้งจากพวกเดียวกัน และต่างขั้ว ชนิดไม่สนหน้าอินทร์หน้าพรหม โดดเด่นไม่แพ้การนำเสนอนโยบายกัญชานายจุรินทร์ ลักษณวิศิษฏ์ รองนายกรัฐมนตรี และ รัฐมนตรีว่าการกระทรวงพาณิชย์ : “ประกันไรได้”“ประกันรายได้” เป็นนโยบายหาเสียงหลักของพรรคประชาธิปัตย์ นายจุรินทร์ ในฐานะหัวหน้าพรรค แถมยังนั่งเก้าอี้รองนายกรัฐมนตรีและกระทรวงค้าขาย ก็จัดหนักนโยบายนี้ จนแทบไม่โฟกัสงานอื่น ข้าวของขึ้นราคาไม่หยุด แต่สินค้าเกษตรกลับต้องทุ่มเงินไปประกันอย่างต่อเนื่อง จึงเกิดคำถามกับการแก้ปัญหาของรัฐบาลด้วยวิธีประกันรายได้ ว่าถูกทางจริงหรือ? ที่ว่าประกันนั้น ‘ประกันไรได้บ้าง’นายดอน ปรมัติวินัย รองนายกรัฐมนตรี และ รัฐมนตรีว่าการกระทรวงการต่างประเทศ : “ลุ่มๆ ดอนๆ”APEC ถือเป็นงานใหญ่งานหนึ่งในรอบ 20 ปีของไทย ที่มาพร้อมโอกาสทางเศรษฐกิจหลังสถานการณ์แพร่ระบาดของโควิด-19 นโยบายเปิดประเทศจึงเป็นความหวังของทุกคน ที่จะทำให้ประเทศพ้นกับดักต่างๆ แต่บทบาทในฐานะรัฐมนตรีเจ้ากระทรวง กลับไม่สามารถสร้างการรับรู้ หรือ ดึงดูดความสนใจของคนในประเทศได้เท่าที่ควร การเป็นเจ้าภาพ APEC จึงเหมือนรับรู้กันเฉพาะในวงที่เกี่ยวข้อง ไม่ต้องพูดถึงความสนใจจากทั่วโลกที่ดูน้อยมาก จนเกิดการเปรียบเทียบกับรัฐบาลในอดีตที่เคยเป็นเจ้าภาพจัดงานสำคัญ ล้มเหลวตั้งแต่ระบบลงทะเบียน ลามไปจนถึงกิจกรรมประชาสัมพันธ์โหมโรง ที่ไม่ลุกโชนตามความตั้งใจ แม้แต่ธงโบกสะบัดยังปักเป็นหย่อมๆ ก่อนงานเพียงไม่กี่วัน และ มีเสียงเล่าลือกันหนาหู ว่าการทำงานในกระทรวงร่วมกับข้าราชการ ก็ลุ่มๆ ดอนๆ ไม่เปิดกว้างรับฟัง เกิดเป็นภาพการทำงานที่ล่าช้า ตกยุค ไม่ทันสมัยนายสุพัฒนพงษ์ พันธ์มีเชาว์ รองนายกรัฐมนตรีและ รัฐมนตรีว่าการกระทรวงพลังงาน : “Powerblank”วิกฤตพลังงาน เป็นปัญหาที่หนักหนาสาหัสสำหรับคนไทยไม่แพ้ชาติใดในโลก หลายมาตรการที่เข็นออกมาไม่ขาดสาย นอกจากชักเนื้อรัฐบาลมาอุดหนุน ก็ยังไม่เห็นว่ามีสิ่งไหนทำได้จริง ยิ่งการล้วงเงินจากกระเป๋าเอกชนอย่างโรงกลั่นน้ำมัน โครมครามอยู่พักใหญ่ แล้วก็หายไปกับสายลม เหมือนการขายที่ดินให้ต่างชาติแลกเงินลงทุน เกิดกระแสตีกลับระเนระนาด ถอยตั้งหลักแทบไม่ทัน จึงเกิดข้อสงสัยกันว่า เป็นรัฐมนตรีพลังงาน หรือ รัฐมนตรีไม่มีพลังงานกันแน่พล.อ. อนุพงษ์ เผ่าจินดา รัฐมนตรีว่าการกระทรวงมหาดไทย : “หน้าชัด หลังเบลอ”ในบรรดาพี่น้อง 3 ป. พล.อ. อนุพงษ์ สามารถควบคุมภาพลักษณ์ ที่แสดงออกต่อสาธารณชนได้สงบนิ่งที่สุด แม้สื่อมวลชนจะได้สัมผัสความหลากของอารมณ์ขึ้นลง ไม่ต่างจากพี่น้องอีก 2 ป.ก็ตาม เบื้องหน้าเราจะได้รับรู้และเห็นเฉพาะในสิ่งที่ต้องการให้เห็นเท่านั้น แต่ฉากหลังกลับคลุมเครือไม่ชัดเจน เรียกได้ว่า เก็บมิด ปิดเงียบ ถ้าไม่ได้เห็นคะแนนไว้วางใจที่มาเป็นอันดับโหล่ ก็ไม่มีทางรู้เลยว่า เกมเขย่าเก้าอี้ มท.1 ไต่ระดับทะลุ 10 ริกเตอร์ไปแล้วนายสุชาติ ชมกลิ่น รัฐมนตรีว่าการกระทรวงแรงงาน : “รมต.แรงลิ้น”ยังคงคอนเซ็บต์ ปากหวานไม่สร่าง ขยันอวย พลเอก ประยุทธ์ ขั้นสุดในทุกด้าน เอ่ยปากแต่ละครั้งก็แรงจัดชัดเจน ต้นปีเปิดศึกแตกหักบ้านใหญ่เมืองชล จนเกิดวิวาทะ “ทรยศ หักหลัง” สนั่นออนไลน์ ปลายปีตีจาก “บิ๊กป้อม” คนที่ออกปากเองว่ารักเหมือนพ่อ พร้อมข้อครหาหอบส.ส. ตาม “บิ๊กตู่” ที่ปากบอกว่ารักเหมือนแม่ ไปอยู่พรรครวมไทยสร้างชาติ ลิ้นมหาเสน่ห์วาดวิมานในทุ่งลาเวนเดอร์ จะขนพลพรรค มาเป็นฐานดัน “บิ๊กตู่” สู่เก้าอี้นายกฯอีกสมัย แว่วว่าเจ้าที่บ้านหลังใหม่แรงไม่แพ้ใคร เกิดอาการลิ้นคับปาก คับที่อยู่ยาก คับใจก็ต้องทนอยู่นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม : “วันทอง 2 ป.”ด้วยรักและเคารพพี่น้อง 2 ป. ทั้ง “พล.อ.ประยุทธ์ และ พล.อ.ประวิตร” ไปไหนไปกัน ตามติดแทบทุกภารกิจ ครั้นมาถึงทางแยก ต้องเลือกว่าจะอยู่ไหม หรือไปต่อกับใคร จึงเป็นเรื่องยากที่จะตัดสินใจ เหตุการณ์ที่ทำเอานักข่าวลืมไม่ลง นั่นคือ วันที่ 2 ป.มีภารกิจชนกัน แม้แยกร่างไม่ได้ แต่มีวิชาแยกเงา เช้าบึ่งรถไปส่ง พล.อ.ประยุทธ์ขึ้นเครื่อง ก่อนส่งทีมงานตามติดไปแทน บ่ายรีบบึ่งรถรีบไปเดินตาม พล.อ.ประวิตร ทำภารกิจลงพื้นที่ เรียกได้ว่าไม่มีขาดตกบกพร่อง เปรียบเสมือนกับนางในวรรณคดีอย่าง “วันทอง” ที่รักขุนแผนแต่แพ้ความดีขุนช้าง ยากจะตัดสินใจว่าจะไปต่อกับใครดีวาทะแห่งปี : “เกลียดหรือไม่เกลียดก็ช่างคุณเถอะ เพราะผมไม่รู้”พล.อ. ประยุทธ์ จันทร์โอชา นายกรัฐมนตรี และ รัฐมนตรีว่าการกระทรวงกลาโหม กล่าวระหว่างเป็นประธานเปิดการศึกษาหลักสูตรการป้องกันราชอาณาจักร (วปอ.) รุ่นที่ 65 ที่สถาบันวิชาการป้องกันประเทศ เมื่อวันที่ 9 พฤศจิกายน 2565 ในหัวข้อ บทบาทของภาครัฐ เอกชน และการเมือง ในการรักษาความมั่นคงแห่งชาติ
"ประยุทธ์" ไม่ปลื้มฉายา "แปดเปื้อน" ไม่ให้สัมภาษณ์สื่อ ลั่น "ประเพณีบ้าๆ บอๆ"|วันนี้(26 ธ.ค.) พล.อ.ประยุทธ์ จันทร์โอชา นายกรัฐมนตรี และรมว.กลาโหม เดินทางไปประชุมสภาทหารผ่านศึกครั้งที่ 4/2565 ที่ องค์การสงเคราะห์ทหารผ่านศึก (อผศ.) โดยปฏิเสธที่จะให้สัมภาษณ์กับสื่อมวลชน หลังมีการตั้งฉายารัฐบาลจากสื่อมวลชนประจำปี 2565 ซึ่งรัฐบาลได้ฉายา "หน้ากากคนดี" ส่วน นายกฯ ประยุทธ์ ได้ฉายา "แปดเปื้อน" โดยนายกฯ พูดว่า "ขอบคุณฉายาสื่อ ขอบคุณมาก"เมื่อถูกถามว่ารู้สึกอย่างไรที่ได้เห็นฉายารัฐบาล และฉายานายกฯ  พล.อ.ประยุทธ์ ก้าวขึ้นรถด้วยสีหน้าบึ้งตึง ก่อนปิดประตู ก็ได้โบกมือไล่บอกว่า "ไม่สนใจ"ผู้สื่อข่าวพยายามชี้แจงกับนายกฯ ว่า การตั้งฉายาเป็นประเพณีปฏิบัติของสื่อมวลชนทำเนียบรัฐบาล นายกฯ กล่าวทันทีว่า "ประเพณีบ้าๆ บอๆ อย่างนี้ไม่มี" แล้วโบกมือไล่อีกรอบเมื่อถามอีกว่านายกฯ งอนหรือไม่ นายกฯปฏิเสธตอบคำถามดังกล่าว และนอกจากนี้หลังการประชุมเสร็จสิ้น น่ายกฯ เห็นสื่อมวลชนยืนดักรอสัมภาษณ์ นายกฯ โบกมือส่งสัญญาณไม่ให้สัมภาษณ์  แล้วเดินเข้าห้องรับรองไป
"อนุทิน" สุดมั่น เลือกตั้งหน้า ภูมิใจไทยกวาดคะแนนแน่ ประกาศพร้อมจัดตั้งรัฐบาล|นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทย กล่าวยืนยันว่า ทางพรรคภูมิใจไทยมีแนวทางที่ชัดเจนและหวังว่าจะขยับจากพรรคกลางเป็นพรรคขนาดใหญ่ เพื่อเป็นผู้กำหนดกฎเกณฑ์บ้าง ไม่ใช่ไปจับกับพรรคอื่น เราเปิดพรรคมีความพร้อมให้เห็นมีสมาชิกสภาผู้แทนราษฎรมาสมัครจำนวนมาก ซึ่งเป็นทิศทางที่ทำให้เห็นว่า พรรคภูมิใจไทย เป็นพรรคที่จะเป็นแกนนำได้ ส่วนรอบหน้าจองเป็นแกนนำจัดตั้งรัฐบาลใช่หรือไม่นั้น ยืนยันว่ามีความพร้อมและเจตนารมณ์ที่จะทำให้บ้านเมือง ซึ่งประชาชนจะเป็นผู้พิจารณาเลือกเอง ไม่มีอะไรซับซ้อนส่วนการลงพื้นที่ของ พล.อ.ประยุทธ์ จันทร์โอชา นายกรัฐมนตรี เป็นเรื่องที่ต่างคนต่างแข่งขันมีนโยบายทำความดีเพื่อประชาชนไม่ใช่การห้ำหั่นกัน ส่วนการลงพื้นที่ของ นายกฯ เป็นการเปิดหน้าทางการเมืองหรือไม่นั้น นายอนุทินบอกว่า นายกฯ อยู่เป็นปีที่ 8 และตำแหน่งนายกฯคือตำแหน่งทางการเมือง เป็นนักการเมืองอยู่แล้วตั้งแต่รับตำแหน่ง อย่างไรก็ตามการที่ พล.อ.ประยุทธ์ เปิดตัวเป็นนักการเมือง โอกาสจะเป็นรัฐบาลแบบเดิมมีมากน้อยแค่ไหน ก็ต้องดูผลการเลือกตั้งเป็นหลักขณะที่ประเด็นฉายารัฐบาลที่สื่อมวลชนประจำทำเนียบรัฐบาลได้ตั้งฉายา “ภูมิใจดูด พูดแล้วดอย” มองว่า เป็นสีสันทุกปี และเชื่อว่าผู้สื่อข่าวไม่มีอคติ แต่ไม่ขอให้คะแนนฉายาตนเอง
"ชัยวุฒิ" มอง 2ป.แยกกันเดิน ตัดคะแนนกันเป็นเรื่องปกติ ยังกั๊กตอบจะอยู่กับใคร|“ชัยวุฒิ” มอง 2ป.แยกกันเดิน ตัดคะแนนกันถือเป็นเรื่องปกติ ไม่มีคำว่าพันธมิตรในสนามเลือกตั้ง กั๊กตอบจะอยู่กับ ประวิตร หรือ ประยุทธ์ ย้ำนายกรัฐมนตรีลงพื้นที่ไม่มีหาเสียง เพียงแค่ติดตามงานเท่านั้นภายหลังการประชุมคณะรัฐมนตรี นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม กล่าวถึง กรณีที่พลเอกประยุทธ์ จันทรโอชา นายกรัฐมนตรี ลงพื้นที่จังหวัดนครปฐมเมื่อวานนี้ ว่า เป็นการติดตามงาน สร้างการรับรู้ให้ประชาชน ยืนยันว่าไม่เกี่ยวข้องกับนัยทางการเมือง อย่างที่ท่านไปเชียงราย ก็ไปติดตามงานของรัฐบาล เป็นงานในหน้าที่ ไม่มีเรื่องการเมืองเลย ไม่มีเกี่ยวกับเรื่องการรับสมัครเลือกตั้งใดๆ ทั้งสิ้นเท่าที่ผมดูท่านนายกฯก็ไปทำงานนายชัยวุฒิ กล่าวต่อว่า ในความหมายของการหาเสียง ต้องมีผู้สมัครส.ส. มีการปราศรัยแต่นี่ไม่มี ส่วนนายกรัฐมนตรีจะเริ่มหาเสียงได้เมื่อใดนั้น นายชัยวุฒิ ระบุว่า ตนไม่ทราบ ส่วนนายชัยวุฒิจะตัดสินใจว่าจะไปอยู่กับป.ไหน นายชัยวุฒิ ระบุว่า ตนตัดสินใจไปแล้วว่าจะทำงานอย่างที่เห็นผู้สื่อข่าวถามย้ำว่า คิดหนักว่าจะอยู่กับพรรคพลังประชารัฐหรือไม่ นายชัยวุฒิ ระบุว่า ไม่ได้คิดอะไรเลย และเมื่อถามความเห็นนายชัยวุฒิว่าจะเป็นการตัดคะแนนกันเองระหว่าง พล.อ.ประยุทธ์ และพล.อ.ประวิตรหรือไม่เมื่อแยกกันเดิน นายชัยวุฒิ กล่าวว่า พรรคการเมืองทุกพรรค โดยเฉพาะพรรคร่วมรัฐบาล เวลาพื้นที่หาเสียงก็ตัดคะแนนกันหมด เป็นเรื่องที่ต้องเกิดขึ้นอยู่แล้วขณะที่พรรคฝ่ายค้านก็ตัดคะแนนกันเอง ถือเป็นเรื่องปกติทางการเมือง ถึงเวลา ไม่มีคำว่าพันธมิตร จับมือกัน เพราะต่างคนต่างก็หาเสียง ทำหน้าที่กันไปตามกติกา เป็นเรื่องปกติอย่าไปคิดมาก อย่าไปคิดว่าใครตัด เป็นเรื่องปกติของการเลือกตั้ง ทุกพรรคก็มีสิทธิที่จะหาเสียง อยู่ที่พี่น้องประชาชนว่าจะเลือกพรรคไหนส่วนที่ยังไม่คิดแปลว่าเลือกแล้วว่าจะอยู่กับพล.อ.ประวิตร ใช่หรือไม่ นายชัยวุฒิ ไม่ตอบคำถามดังกล่าวและเดินทางกลับทันที
จับตา สภาฯ เตรียมพิจารณาเรื่องด่วนร่างกฎหมาย 5 ฉบับ วันนี้ 09.30 น.|สภาเตรียมพิจารณาเรื่องด่วน ร่างกฎหมายที่ผ่านความเห็นชอบ จากสภาผู้แทนราษฎร และวุฒิสภา มีการแก้ไขเพิ่มเติมรวม 5 ฉบับนายชวน หลีกภัย ประธานสภาผู้แทนราษฎร มีคำสั่งนัดสมาชิกประชุม ในเวลา 09.30 น. วันนี้ (28 ธ.ค.65) ภายหลังการปรึกษาหารือปัญหาความเดือดร้อนของประชาชนตามข้อบังคับการประชุมแล้ว จากนั้น เป็นการพิจารณาเรื่องด่วน โดยเป็นร่างกฎหมายที่ผ่านความเห็นชอบจากสภาผู้แทนราษฎรและวุฒิสภามีการแก้ไขเพิ่มเติมรวม 5 ฉบับ ได้แก่ พิจารณากรณีวุฒิสภาแก้ไขเพิ่มเติมร่างพระราชบัญญัติสถาปนิก (ฉบับที่ ..) พ.ศ. …. ,พิจารณากรณีวุฒิสภาแก้ไขเพิ่มเติมร่างพระราชบัญญัติคุ้มครองแรงงาน (ฉบับที่ ..) พ.ศ. …. , พิจารณากรณีวุฒิสภาแก้ไขเพิ่มเติมร่างพระราชบัญญัติการเดินเรือในน่านน้ำไทย (ฉบับที่ ..) พ.ศ. …. , พิจารณากรณีวุฒิสภาแก้ไขเพิ่มเติมร่างพระราชบัญญัติกองทุนบำเหน็จบำนาญข้าราชการ (ฉบับที่ ..) พ.ศ. …. และพิจารณากรณีวุฒิสภาแก้ไขเพิ่มเติมร่างพระราชบัญญัติกองทุนเงินให้กู้ยืมเพื่อการศึกษา (ฉบับที่ ..) พ.ศ. ….อย่างไรก็ตาม ต้องติดตามบรรยากาศองค์ประชุมว่าจะสามารถเดินหน้าจนจบวาระได้หรือไม่ เนื่องจากอาจมีสมาชิกบางส่วนเดินทางกลับบ้าน เพื่อลงพื้นที่ในช่วงเทศกาลปีใหม่รวมถึงมี ส.ส. ยื่นลาออกหลายคน
ฉายาสภา 2565 "3 วันหนี 4 วันล่ม" วาทะเด็ด "นายกฯ ทำปฏิวัติ"  ส.ส.เต้ คว้าดาวดับ|สื่อตั้งฉายาสภา 2565 "3 วันหนี 4 วันล่ม" ส่วน ส.ว. "ตรา ป." วาทะเด็ด "นายกฯ ทำปฏิวัติ” ขณะ "มงคลกิตติ์" คว้าดาวดับ ไร้ดาวเด่น คนดีเกลี้ยงสภา 4 ปีซ้อนผู้สื่อข่าวประจำรัฐสภา ร่วมกันตั้งฉายาสะท้อนการทำหน้าที่ของฝ่ายนิติบัญญัติตลอดปี 2565 ดังนี้1.) “สภาผู้แทนราษฎร” ได้รับฉายา “3 วันหนี 4 วันล่ม”เนื่องจากการประชุมของ ส.ส.ตลอดปี 2565 ประสบแต่ปัญหาสภาล่มซ้ำซาก ตั้งแต่เริ่มศักราชใหม่จนส่งท้ายปี ทำให้การทำงานล่าช้า โดย ส.ส.ฝ่ายค้าน มักเล่นเกมนับองค์ประชุม ทั้งที่ฝ่ายตนก็ขาดประชุม และ ส.ส.รัฐบาล ก็ไร้ความรับผิดชอบในการรักษาองค์ประชุมทั้งที่เป็นเสียงข้างมาก มิหนำซ้ำช่วงท้ายวาระการดำรงตำแหน่ง ส.ส.ต่างหนีลงพื้นที่ หาเสียงก่อนเลือกตั้ง ละเลยการประชุม ซึ่งถือเป็นหน้าที่สำคัญ ด้วยเหตุเหล่านี้จึงเป็นที่มาของฉายาดังกล่าว2.) “วุฒิสภา” ได้รับฉายา “ตรา ป.”เพราะตลอดปี 2565 ส.ว.ยังคงทำหน้าที่รักษามรดกคณะรักษาความสงบแห่งชาติ (คสช.) และในการลงมติพิจารณาเรื่องสำคัญแต่ละครั้ง ก็ไม่มีแตกแถว เพื่อประโยชน์ของ 2ป. คือ พลเอกประยุทธ์ จันทร์โอชา นายกรัฐมนตรี หรือ ป.ประยุทธ์ และพลเอกประวิตร วงษ์สุวรรณ รองนายกรัฐมนตรี หรือ ป.ประวิตร โดยเฉพาะในการแก้รัฐธรรมนูญ และปัจจุบัน ส.ว.ยังถูกแบ่งออกเป็น 2 ฝ่าย คือ ฝ่ายสนับสนุน ป.ประยุทธ์ และฝ่ายสนับสนุน ป.ประวิตร จนกระทั่งล่าสุด มีการเช็กชื่อแล้วว่า ส.ว.คนไหน จะสนับสนุน ป.ใด เป็นนายกรัฐมนตรี3.) นายชวน หลีกภัย “ประธานสภาผู้แทนราษฎร” ได้รับฉายา “ชวน ซวนเซ”เนื่องจากการทำหน้าที่ของนายชวน จากที่เคยได้รับความเคารพ และเชื่อฟังจาก ส.ส.รุ่นน้อง สามารถยุติข้อขัดแย้งต่าง ๆ ได้ แต่ในปีนี้กลับตรงกันข้าม คือ ถูกลดความยำเกรง ไม่ได้รับการยอมรับ และยังถูก ส.ส.ท้าทาย จนหลายครั้งกลายเป็นคู่ขัดแย้งเสียเอง ซึ่งส่วนหนึ่งเป็นผลจากการประสานงานของวิปรัฐบาลที่ไม่ดีพอ จนทำให้นายชวน ซวนเซ เสียหลักไปด้วย4.) นายพรเพชร วิชิตชลชัย “ประธานวุฒิสภา” ได้รับฉายา “พรเพชร พักก่อน”การทำหน้าที่ควบคุมการประชุมของนายพรเพชรตลอดปี 2565 มักโดน ส.ส.-ส.ว.ทักท้วง จนบางครั้งได้แสดงความรู้สึกไม่พอใจผ่านสีหน้า และไม่สามารถควบคุมการประชุมร่วมรัฐสภาให้เดินหน้าได้อย่างราบรื่น มักถูก ส.ส.ประท้วงว่า ทำหน้าที่สนับสนุนรัฐบาล เหมือนสมัยสภานิติบัญญัติแห่งชาติ (สนช.) มากกว่าทำหน้าที่ตรวจสอบ จึงทำให้เกิดคำถามว่า นายพรเพชร ควรพักก่อนหรือไม่?5.) นายแพทย์ชลน่าน ศรีแก้ว “ผู้นำฝ่ายค้านในสภาผู้แทนราษฎร” ได้รับฉายา “หมอ (ง) ชลน่าน“แม้นายแพทย์ชลน่าน จะมีความโดดเด่นในการทำหน้าที่จนได้รับฉายาดาวเด่นเมื่อปี 2564 แต่เมื่อได้ดำรงตำแหน่งหัวหน้าพรรคเพื่อไทย และทำหน้าที่ผู้นำฝ่ายค้านฯ จริง กลับหมอง การอภิปรายในสภาไม่โดดเด่นเหมือนอดีต ได้ทำหน้าที่ในนามหัวหน้าพรรคฯ เท่านั้น ขาดอิสระ6.) “ดาวเด่น’ 65” ในปีนี้ผู้สื่อข่าวประจำรัฐสภา เห็นว่า “ไม่มีผู้ใดเหมาะสม” และโดดเด่นเพียงพอที่จะได้รับตำแหน่งดังกล่าว7.) “ดาวดับ’ 65” ได้แก่ “นายมงคลกิตติ์ สุขสินธารานนท์” ส.ส.บัญชีรายชื่อ พรรคไทยศรีวิไลย์ ที่มีความโดดเด่นในเรื่องที่ไม่ใช่หน้าที่ของตน โหนกระแสสังคม เพื่อหาพื้นที่ให้ตัวเอง ทั้งคดีนักแสดงสาว “แตงโม” , การว่ายน้ำข้ามแม่น้ำโขงของ “โตโน่” รวมถึงกรณี “เรือหลวงสุโขทัยอับปาง” ล้วนแต่เป็นความพยายามหาซีนของ ส.ส.เต้ ทั้งที่ไม่ใช่ผู้เกี่ยวข้อง และมักแสดงความเป็นผู้เชี่ยวชาญทุกเรื่อง ทั้งที่ไม่ได้รู้จริง ดังนั้น แม้นายมงคลกิตติ์ จะพยายามหาแสงให้ตัวเองมากเพียงใด สุดท้ายก็เป็นเพียง “ดาวดับ” และตัวตลกสีสันการเมืองเท่านั้น8.) “วาทะแห่งปี’ 65″ ได้แก่ “เรื่องปฏิวัติผมไม่ได้เกี่ยวข้อง นี่ครับคนปฏิวัติ..ท่านนายกฯ คนเดียว” ของพลเอกประวิตร วงษ์สุวรรณ รองนายกรัฐมนตรี ที่เกิดขึ้นระหว่างการอภิปรายไม่ไว้วางใจรัฐบาล เมื่อ 20 กรกฎาคม 2565 และพลเอกประยุทธ์ จันทร์โอชา นายกรัฐมนตรี ที่นั่งอยู่ข้างกัน ดูจะไม่ยี่หระกับคำพูดดังกล่าว แต่กลับยกมือ ยิ้ม ยอมรับอย่างเต็มภาคภูมิ ท่ามกลางเสียงปรบมือของ ส.ส.อย่างชอบใจ ทั้งที่ตัวเองก็มาจากการเลือกตั้ง ดังนั้น การพูด และกระทำเช่นนี้ จึงไม่ควรเกิดขึ้นในองค์กรนิติบัญญัติที่มาจากการเลือกตั้งของประชาชน และการปฏิวัติ-รัฐประหาร ยังเป็นการกระทำที่ผิดครรลอง และทำลายระบอบประชาธิปไตยด้วย9.) “เหตุการณ์แห่งปี” คือ “เกมพลิกสูตรหาร 100″ โดยมีความพยายามของ ส.ส. และ ส.ว.ทำให้การพิจารณาร่างพระราชบัญญัติประกอบรัฐธรรมนูญว่าด้วยการเลือกตั้ง ส.ส.ไม่ทันกำหนดเวลา เพื่อพลิกสูตรการคำนวณ ส.ส.บัญชีรายชื่อจากหาร 500 กลับไปเป็นสูตรหาร 100 ตามเดิม ซึ่งเหตุการณ์นี้สะท้อนให้เห็นว่า รัฐสภาทุ่มเทให้ความสำคัญ ใช้ช่องของรัฐธรรมนูญกับผลประโยชน์พรรคพวกตัวเอง เพื่อช่วงชิงความได้เปรียบในสนามเลือกตั้ง โดยไม่ได้คำนึงว่า ประชาชนจะได้ประโยชน์ใด ๆ10.) คู่กัดแห่งปี ได้แก่ “นายกิตติศักดิ์ รัตนวราหะ” สมาชิกวุฒิสภา และ “นายรังสิมันต์ โรม” ส.ส.บัญชีรายชื่อ พรรคก้าวไกลในการประชุมร่วมรัฐสภา ที่ทั้งคู่ได้มาประชุมร่วมกัน หลายครั้งเกิดวิวาทะแบบไม่ลดราวาศอก ไม่ว่าเรื่องเล็กหรือใหญ่ โดยเฉพาะประเด็นการกู้ยืมเงินกองทุน กยศ. ที่เริ่มต้นจากการอภิปรายของนายรังสิมันต์ มักพาดพิงที่มาของ ส.ว.บ่อย ๆ จนทำให้นายกิตติศักดิ์ ประท้วง และดึงเรื่องหนี้ กยศ. มาตอบโต้นายรังสิมันต์ ให้สำเหนียกตัวเอง เพราะไม่ยอมชำระหนี้ จนนายรังสิมันต์ โต้แย้งกลับว่า ได้ชำระหนี้ กยศ.จนครบถ้วนแล้ว11.) “คนดีศรีสภา’ 65” ปี 2565 นี้ ซึ่งถือเป็นปีที่ 4 ที่ผู้สื่อข่าวประจำรัฐสภา ยังไม่เห็นว่า จะมี ส.ส. หรือ ส.ว.คนใด เหมาะสมที่จะได้รับตำแหน่งดังกล่าวทั้งนี้ การตั้งฉายาการทำงานของฝ่ายนิติบัญญัติ หรือ ส.ส. และ ส.ว. เป็นธรรมเนียมปฏิบัติของผู้สื่อข่าวประจำรัฐสภาทุกปี ในฐานะที่ติดตามการทำหน้าที่ของ ส.ส. และ ส.ว.อย่างใกล้ชิด เพื่อสะท้อนความคิดเห็นการทำหน้าที่ของสมาชิกรัฐสภา อย่างไรก็ตาม สื่อมวลชนขอเป็นกำลังใจให้ ส.ส. และ ส.ว.ที่ปฏิบัติหน้าที่เป็นอย่างดีอยู่แล้ว ให้มุ่งมั่น ตั้งใจปฏิบัติหน้าที่ต่อไป แต่ ส.ส. และ ส.ว.ที่บกพร่องในการทำหน้าที่ ขอให้ทบทวน ปรับปรุงตนเองให้ดียิ่งขึ้น เพื่อประโยชน์ของประเทศ และประชาชนต่อไป  
ก้าวไกลถามรัฐบาล รับมือยังไงจีนเปิดประเทศหลังปีใหม่ แนะเช็กผลวัคซีน-ใช้แอปตามตัว|ก้าวไกลถามรัฐบาล รับมือยังไงจีนเปิดประเทศหลังปีใหม่ ย้ำต้องเปิดเศรษฐกิจควบคู่สร้างความมั่นใจประชาชน แนะเช็กผลฉีดวัคซีน-ใช้แอปติดตามตัวนายกรุณพล เทียนสุวรรณ รองโฆษกพรรคก้าวไกล กล่าวถึงกรณีที่จีนประกาศเปิดประเทศ และเตรียมอนุญาตให้ประชาชนเดินทางออกนอกประเทศ ได้ท่ามกลางสถานการณ์การระบาดของโควิด-19 ภายในประเทศจีนที่ยังน่ากังวลว่า การที่จีนเปิดประเทศเป็นได้ทั้งโอกาสและความเสี่ยงของประเทศไทยในแง่โอกาส เช่น ให้คนจีนมาฉีดวัคซีน mRNA ที่ประเทศไทย โดยมีค่าใช้จ่าย ออกแบบแอปพลิเคชัน ติดตามและให้นักท่องเที่ยวแจ้งเมื่อป่วย หรือเตรียมสินค้าด้านการดูแลสุขภาพที่คาดว่าเป็นที่ต้องการของชาวจีน เชื่อว่าหากวางแผนอย่างรัดกุม ประเทศไทยจะได้ประโยชน์ ไม่ใช่เพียงการท่องเที่ยวที่ฟื้นตัว แต่รวมถึงการขายสินค้า และการควบคุมการแพร่ระบาดในประเทศ อย่างไรก็ตาม ตนไม่แน่ใจว่าประชาชนจะคาดหวังกับวิสัยทัศน์ของรัฐบาลได้แค่ไหน เมื่อดูจากการรับมือสถานการณ์โควิดที่ผ่านมาด้าน นพ.วาโย อัศวรุ่งเรือง ส.ส.บัญชีรายชื่อ พรรคก้าวไกล กล่าวว่า จุดยืนของพรรคก้าวไกลคือการเปิดประเทศเท่ากับการเปิดเศรษฐกิจ และการฟื้นเศรษฐกิจต้องทำควบคู่ไปกับการสร้างความเชื่อมั่นในความปลอดภัยของประชาชน ดังนั้น เรื่องสำคัญที่สุดในการรับนักท่องเที่ยวชาวจีน คือการขอผลการฉีดวัคซีน นักท่องเที่ยวที่จะเข้าประเทศไทย ควรได้รับวัคซีนครบ 4 เข็ม แบ่งเป็น ฉีดแบบ 2 เข็ม (Full Dose) และเข็มกระตุ้น (Booster Dose)อีก 2 เข็ม ซึ่งต้องเป็น mRNA นอกจากนี้ รัฐควรใช้ระบบติดตามตัว เช่นที่รัฐบาลญี่ปุ่นและฮ่องกงเคยใช้มาก่อน เมื่อคนคนนั้นเข้าไปยังสถานที่ปิด เช่น โรงหนัง จะมีการแจ้งเตือนเข้าระบบ ทั้งนี้ การที่ประชาชนให้ความสนใจและแสดงความคิดเห็นเกี่ยวกับข่าวเปิดประเทศของจีนครั้งนี้ ก็สะท้อนถึงความไม่มั่นใจในระบบจัดการการรับเข้านักท่องเที่ยว ของประเทศไทย ซึ่งประเด็นนี้ รัฐบาลและหน่วยงานที่เกี่ยวข้องต้องตอบคำถาม
สภาฯ เห็นชอบคิดดอกเบี้ย กยศ. ไม่เกิน 1% ต่อปี ตามข้อเสนอ ส.ว.|ที่ประชุมสภาผู้แทนราษฎร มีมติเมื่อวันพุธ (28 ธ.ค.) ด้วยคะแนน 226 ต่อ 11 คะแนน เห็นชอบการแก้ไขเพิ่มเติมร่างกฎหมายฉบับหนึ่ง ที่ให้คิดดอกเบี้ยผู้กู้ยืมเงินเพื่อการศึกษาไม่เกิน 1% ต่อปี และคิดค่าปรับหากผิดนัดชำระไม่เกิน 0.5% ต่อปี ตามข้อเสนอของวุฒิสภาอย่างไรก็ตาม ร่างกฎหมายใหม่ที่สภาผู้แทนราษฎรเห็นชอบนี้ ยังกำหนดให้ผู้กู้ยืมเงินไม่ต้องมีผู้ค้ำประกันในทุกกรณีเช่นเดิมมติดังกล่าวเกิดขึ้นหลังจากการอภิปรายยาวนานกว่า 3 ชั่วโมง ซึ่งผู้ที่ไม่เห็นด้วยมองว่าการคิดดอกเบี้ยนี้จะซ้ำเติมผู้ที่ไม่มีโอกาสเข้าถึงการศึกษา และสร้างภาระหนี้ให้เยาวชนในอนาคตขณะเดียวกัน ฝ่ายสนับสนุนมองว่า การขัดขวางไม่ให้ร่างกฎหมายนี้ผ่านจะทำให้ผู้กู้ยืมอาจถูกฟ้องร้องและเรียกเก็บดอกเบี้ยตามกฎหมายเดิม ที่ดอกเบี้ยสูงถึงง 7% ต่อไป และค่าปรับสูงถึง 18% ต่อปีก็ได้
โซเชียลถล่ม "คิง ก่อนบ่าย" อำลาวงการตลก เปิดตัวเป็นว่าที่ผู้สมัคร ส.ส. พลังประชารัฐ|"คิง ก่อนบ่าย" เปิดตัวเป็น ว่าที่ผู้สมัคร ส.ส. พรรคพลังประชารัฐ แม้ก่อนหน้านี้เคยออกมาคอลเอาต์โจมตีรัฐบาล ล่าสุดโพสต์อำลาวงการตลก จากกรณี นายสันติ พร้อมพัฒน์ รัฐมนตรีช่วยว่าการกระทรวงการคลัง ในฐานะเลขาธิการพรรค และนายไพบูลย์ นิติตะวัน ส.ส.บัญชีรายชื่อ ในฐานะรองหัวหน้าพรรคฯ ร่วมกันแถลงเปิดตัวว่าที่ผู้สมัคร ส.ส. ใน 5 จังหวัด จำนวน 10 คน ประกอบด้วย จ.สุราษฎร์ธานี 5 คนได้แก่ นายสุชาติ อินทรมณี เขต 1 นายธนโชติ ติณพันธ์ เขต 2 นายสุริญญา ยืนนาม เขต 3 นายณัฐวรันธร ทองคำ เขต 4 และนายมนู วณิชชานนท์ เขต 5, จ.หนองบัวลำภู 1 คนคือ นายทรงศักดิ์ ศิริสถิตย์ เขต 1, จ.ประจวบคีรีขันธ์ 2 คน ได้แก่ นายณภัทร ชุ่มจิตตรี หรือ คิง ก่อนบ่าย เขต 1 นายพิษณุ กล้าขาย เขต 2, จ.นครปฐม 1 คน คือ นายรัฐกร เจนกิจณรงค์ เขต 2, จ.ปทุมธานี 1 คน คือ นายนพดล ลัดดาแย้มนายณภัทร ชุ่มจิตตรี หรือ คิง ก่อนบ่าย ว่าที่ผู้สมัคร ส.ส.ประจวบคีรีขันธ์ เขต 1 พปชร. ให้สัมภาษณ์ถึงเหตุผลในการเข้าร่วมกับ พปชร. ว่า เดิมทีบทบาทของเราคนก็รู้จัก แต่พูดอะไรก็เหมือนเป็นคอลเอาต์ จึงคิดว่าควรเอาตัวเองมาพูดในสภา เพื่อสะท้อนปัญหาของชาวบ้านในสภา เมื่อติดตามการทำงานของ พปชร. ตอนที่แม่เลี้ยงกับญาติโดนแก๊งคอลเซ็นเตอร์ นายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม ในฐานะรองหัวหน้าพรรค พปชร.ได้เข้ามาช่วย ทุกวันนี้เห็นแล้วว่าเครือข่ายเหล่านี้ค่อยๆ ถูกทลายลงตนเห็นถึงการทำงานว่าตนจะเห็นแต่ปัญหาตัวเองไม่ได้ แต่เป็นภาพใหญ่ของประเทศ ต้องค่อยเป็นค่อยไป ร่วมมือกันหลายฝ่าย เมื่อได้ตาม พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรค พปชร. จะเห็นว่าต่างกับในข่าว จึงมีความใฝ่ฝันที่จะลงการเมือง และนายชัยวุฒิได้ให้ความเมตตา ทำให้ตนมองว่าแม้เป็นลูกชาวไร่ ไม่ได้เป็นเชื้อสายนักการเมือง ไม่มีต้นตระกูลเป็นนักการเมือง แต่พปชร.ให้โอกาสเราเป็นผู้สมัคร ส.ส. นี่คือจุดใหม่ เป็นการจุดประกายให้กับเยาวชนคนรุ่นใหม่ว่าไม่จำเป็นต้องเป็นทายาทนักการเมือง ไม่ต้องเป็นลูกคนรวย ขอแค่มีจิตใจที่อยากพัฒนาบ้านเกิด ก็สามารถเข้ามาเป็นนักการเมืองได้ จึงตัดสินใจมาลงสมัครกับ พปชร.เมื่อถามว่าได้พูดคุยกับ พล.อ.ประวิตร อย่างไรบ้าง คิง ก่อนบ่าย กล่าวว่า “พล.อ.ประวิตร ถามว่าเอาจริงเหรอ จึงตอบว่าถ้าให้โอกาสก็ทำเต็มที่”อย่างไรก็ตาม หลังการเปิดตัวเข้าพรรคพลังประชารัฐของ คิง ก่อนบ่าย สร้างเสียงวิพากษ์วิจารณ์อย่างหนักในโซเชียล เนื่องจากก่อนหน้านี้ เจ้าตัวเป็นหนึ่งในคนมีชื่อเสียงที่ออกมา Call out ขอยืนข้างประชาชน และโจมตีการทำงานของรัฐบาลอยู่บ่อยครั้งล่าสุดเฟซบุ๊ก ณภัทร คิงก่อนบ่าย ชุ่มจิตตรี โพสต์ข้อความระบุว่า"ร่วมแสดงความยินดีกับ ดร.โย่ง เชิญยิ้ม ที่ได้รับดุษฎีบัณฑิตกิตติมศักดิ์และกราบลาพ่อเป็ดเชิญยิ้ม ผู้ให้โอกาสให้นามสกุล​ "ก่อนบ่าย" กราบลาพี่ๆตลกในวงการผมจะนำทุกคำสอนไปใช้เพื่อพิสูจน์ฝีมือ​ให้เห็นว่า ตลก คืออาชีพที่สร้างเสียงหัวเราะไม่ใช่ตัวตลกที่ใครๆจะมาเหยียบย่ำต้องขอโทษแฟนคลับทุกคนด้วยที่การตัดสินใจของผมอาจจะไม่ถูกใจ และผมน้อมรับทุกความคิดเห็น เพื่อนำมาเป็นแรงผลักดันให้ผมได้พิสูจน์​ตัวเองผมคิดเสมอว่า เราอยากเห็นองค์กรไหนเปลี่ยนแปลง เราต้องเข้าไปในองค์กรนั้นๆ แล้วเริ่มต้นจากตัวเราและที่สำคัญอยากกลับไปทำเพื่อบ้านเกิดครับขอบคุณ​ครับ"
"ปารีณา" ขึ้นโรงพัก ฟ้องหมิ่นประมาท "วีระ" เรียก 1 ล้าน โพสเฟซพาดพิง|วันที่ 28 ธ.ค.65 น.ส.ปารีณา ไกรคุปต์ อดีต ส.ส.พรรคพลังประชารัฐ จ.ราชบุรี ได้โพสต์เฟซบุ๊กภาพขณะเข้าแจ้งความที่ จ.บุรีรัมย์ เพื่อให้ดำเนินคดีกับ นายวีระ สมความคิด ประธานเครือข่ายต่อต้านคอรัปชั่น พร้อมระบุข้อความว่า#แจ้งความวีระค่ะ เมื่อคืนนอนที่บ้านไทสารภี บุรีรัมย์ เพื่อเช้าจะยื่นอุธรณ์คดีครูใหญ่ อรรถพล เสร็จภารกิจแล้วเดินทางต่อไปแจ้งความเพื่อดำเนินคดีนายวีระ สมความคิด ข้อหาหมิ่นประมาทโดยการโฆษณา พร้อมเรียกค่าเสียหาย 1,000,000 บาท โพสเฟสพาดพิงปารีณา และดำเนินคดีอาญานายวีระ ที่ได้ทำการอันมีลักษณะข่มขืนใจพนักงานอัยการ ซึ่งเป็นอาญาแผ่นดินที่ผู้ใดสามารถกล่าวโทษร้องทุกข์ได้ @สภ.บุรีรัมย์ค่า”
“วิษณุ” เชื่อ ซักฟอกแบบไม่ลงมติ เป็นโอกาสรัฐบาลได้ชี้แจง แต่ไม่รู้สภาจะล่มอีกไหม|“วิษณุ” เชื่อเวทีซักฟอกรัฐบาลแบบไม่ลงมติ เป็นโอกาสดีรัฐบาลได้ชี้แจง ไม่รู้สภาจะล่มหรือไม่ เพราะไม่มีผลต่อตำแหน่ง ไม่มั่นใจชงเข้าครม.ทัน 3 ม.ค.หรือไม่นายวิษณุ เครืองาม รองนายกรัฐมนตรีฝ่ายกฎหมาย เปิดเผยถึงขั้นตอนภายหลังจากที่ ฝ่ายค้านยื่นขอเปิดอภิปรายทั่วไปแบบไม่ลงมติตามรัฐธรรมนูญ มาตรา 152 ต่อนายชวน หลีกภัย ประธานสภา ว่า หลังจากนี้ประธานสภาจะตรวจสอบรายชื่อที่ฝ่ายค้านรวบรวมมาว่าถูกต้อง และครบตามขั้นตอนกฎหมายหรือไม่ ซึ่งก็ไม่ได้เป็นเรื่องยากอะไรจากนั้นจะแจ้งมายังรัฐบาลว่าจะพร้อมเมื่อใด ซึ่งคณะรัฐมนตรีจะต้องรอประชุมในวันที่ 3 ม.ค.66 แต่ตนยังไม่ทราบว่าวันที่ 3 ม.ค.นี้ สภาจะส่งมติมาได้หรือไม่ เพราะช่วงปีใหม่อาจจะยังตรวจสอบไม่เสร็จ แต่ถ้าพร้อมแล้ว ครม.จะตอบกลับไปว่าพร้อมช่วงเวลาใดส่วนช่วงปลายรัฐบาลนี้ ฝ่ายรัฐบาลมีสิทธิทำสภาล่มเพื่อเอาคืนฝ่ายค้านได้หรือไม่ นายวิษณุ ระบุว่า มันทำได้ทุกวันทุกเวลาอยู่แล้ว พิจารณากฎหมายพิจารณาร่างรัฐธรรมนูญอภิปรายไม่ไว้วางใจ แต่การอภิปรายในครั้งนี้ไม่มีการลงมติ และที่สำคัญไม่มีผลต่อตำแหน่งใดๆต่อผู้ถูกอภิปรายทั้งนี้การจะอภิปรายได้ต้องครบองค์ประชุมเสียก่อน ส่วนแนวโน้มสภาจะล่มหรือไม่นั้นตนไม่ทราบ แต่ตนเชื่อว่าการอภิปรายทั่วไปแบบไม่ลงมตินี้ถือเป็นโอกาสดีที่รัฐบาล จะได้ชี้แจงเรื่องต่างๆ ที่ฝ่ายค้านและประชาชนไม่เข้าใจให้เกิดความเข้าใจอย่างชัดเจน
ด่วนจริงๆ! สธ.-คมนาคม-ท่องเที่ยว นัดคุย 3 กระทรวง 5 ม.ค. รับจีนเปิดประเทศ|นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา เผยกับหนังสือพิมพ์กรุงเทพธุรกิจว่า เตรียมนัดประชุมกับกระทรวงสาธารณสุข และกระทรวงคมนาคม วันที่ 5 ม.ค. 2566 เพื่อเตรียมรับมือต่อการที่รัฐบาลจีนจะเริ่มบังคับใช้มาตรการเปิดประเทศเมื่อวันที่ 8 ม.ค. ที่คาดว่าจะมีนักท่องเที่ยวจีนเดินทางเข้ามาจำนวนมากการเปิดประเทศดังกล่าวของจีน เกิดขึ้นท่ามกลางการแพร่ระบาดของโรคโควิด-19 อย่างรวดเร็ว จากการที่รัฐบาลจีนผ่อนคลายมาตรการควบคุมโรคกะทันหัน หลังจากที่บังคับใช้อย่างเข้มข้นมาตลอด 3 ปี จนประชาชนไม่พอใจและเกิดการประท้วงในหลายเมืองทั่วประเทศก่อนหน้านี้สื่อมวลชนต่างชาติ รายงานโดยอ้างอิงแหล่งข่าววงในว่าวันหนึ่งของสัปดาห์ที่ผ่านมา มีผู้ติดเชื้อรายใหม่ถึง 37 ล้านคน และถ้าหากนับรวมเพียง 20 วันแรกของเดือน ธ.ค. จีนมีผู้ติดเชื้อรายใหม่ถึง 248 ล้านคนการนัดประชุมเพื่อรับมือคลื่นนักท่องเที่ยวดังกล่าวถือว่าเกิดขึ้นล่าช้ากว่าหลายประเทศ เช่น ญี่ปุ่น ที่ประเทศแทบทันทีที่ทราบว่าจีนจะเปิดประเทศ โดยจะให้ผู้ที่เดินทางมาจากจีนต้องตรวจโควิดที่สนามบินทุกคน หรือแม้แต่อิตาลี ที่เริ่มใช้มาตรการคล้ายกัน หลังจากสนามบินในนครมิลานตรวจพบว่าผู้โดยสารจากจีน 2 เที่ยวบินติดโควิดเกือบ 50%รัฐมนตรีรายนี้กล่าวว่า ประเด็นที่ตนจะเสนอเข้าสู่การประชุมในวันที่ 5 ม.ค. คือ การเปิดให้ชาวต่างชาติทุกสัญชาติเดินทางเข้ามารับวัคซีนป้องกันโรคโควิด-19 โดยไม่เสียค่าใช้จ่าย เพราะมีต้นทุนเพียงเข็มละหลักร้อยบาท ซึ่งต่ำกว่าเงินที่นักท่องเที่ยวจะมาใช้จ่ายในไทย ที่สูงถึงประมาณ 40,000 บาทต่อคน
แฉคลิป ปลัดกระทรวงมหาดไทย ถามกลางที่ประชุม "จบที่ไหนมา ทำไมโง่เหมือนควาย"|วานนี้ (29 ธ.ค.) นายวิโรจน์ ลักขณาอดิศร อดีต ส.ส.พรรคก้าวไกล และ อดีตผู้สมัครเลือกตั้งผู้ว่าฯ กทม. โพสต์คลิปที่อัดมาจากการประชุมออนไลน์ ของข้าราชการกระทรวงมหาดไทย ซึ่งมี นายสุทธิพงษ์ จุลเจริญ ปลัดกระทรวงมหาดไทย เป็นประธานการประชุม โดยช่วงที่ตัดมา มีตอนที่นายสุทธิพงษ์ ถามผู้ใต้บังคับบัญชาเรื่อง อุปสงค์กับอุปทานเท่ากัน ภาษาทางเศรษฐศาสตร์เรียกว่าอย่างไร เมื่อคำตอบได้ไม่ตรงตามที่คิด ก็มีการตอบกลับในลักษณะขำขัน แต่คำพูดส่อไปทางเหยียดการศึกษา และใช้คำพูดที่รุนแรง โดยบทสนทนาระบุว่าปลัดมหาดไทย : อุปสงค์เท่ากับอุปทาน ภาษาเศรษฐศาสตร์เขาคืออะไร รู้ป่ะ มีศัพท์ว่าไงนะข้าราชการ : ดีมานด์ ซัพพลายครับท่านปลัดมหาดไทย : (หัวเราะ) โธ่เอ้ย จบอะไรมาวะข้าราชการ : จบรัฐศาสตร์ จุฬาฯ ครับปลัดมหาดไทย : ทำไมโง่อย่างนั้นวะ คุณรุ่นอะไรข้าราชการ : รัฐศาสตร์ความสัมพันธ์ประเทศครับปลัดมหาดไทย : โง่เป็นควายเลยไอ้เxยเอ้ยปลัดมหาดไทย : เข้าปีไรข้าราชการ : ปริญญาโทครับท่านครับปลัดมหาดไทย : อ๋อๆๆ กูว่าแล้ว เพราะคนที่เรียนรัฐศาสตร์จุฬาฯ เขาเรียนเศรษฐศาสตร์สองตัว อุปสงค์เท่ากับอุปทานเรียกว่า ตลาดสัมบูรณ์ คุณเอาความต้องการราชทัณฑ์และมาบอกว่าเท่ากับซัพพลายของภาคเกษตร มันไม่ใช่ มันไม่ใช่ ถ้าใช่ คุณต้องพาสินค้าเกษตรออกนอกทำไมเล่า คุณมีตลาดสัมบูรณ์แล้ว คุณต้องช่วยอะไรเล่า จบปริญญาตรีที่ไหนหล่ะข้าราชการ : มหาวิทยาลัย....ครับท่านครับปลัดมหาดไทย : กูว่าแล้ว แล้วคุณไปเรียนรัฐศาสตร์จุฬา ปริญญาโท ภาคผู้บริหารหรือภาคปกติข้าราชการ : โครงการความสัมพันธ์ระหว่างประเทศปลัดมหาดไทย : แปลว่าไรวะข้าราชการ : เป็นหลักสูตรหลังเลิกเรียนครับท่านครับปลัดมหาดไทย : เฮ้ย! คุณไปคุยคณบดี ดีๆ นะมึง โธ่ มหาวิทยาลัยเดี่ยวนี้ชอบหาตังค์ เปิดหลักสูตรไรไม่รู้มั่วไปหมด คำถามคือคุณภาพ มาตอบเป็นโจ๊ก เฮ้อ! โดย นายวิโรจน์ ได้ระบุข้อความประกอบคลิป ระบุว่า"การที่ปลัดกระทรวงมหาดไทย ใช้คำพูดเหยียดหยามศักดิ์ศรี และดูถูกการศึกษาของผู้ใต้บังคับบัญชาแบบนี้ ไม่ว่าจะเป็น ทำไมมันโง่อย่างนั้นวะ จบอะไรมาวะ โง่เป็นควายเลยไอ้เxี้ยเอ๊ย ฯลฯ รมว.มหาดไทย ต้องตอบคำถามประชาชน และข้าราชการกระทรวงมหาดไทยว่า คนแบบนี้ยังสมควรเป็นปลัดกระทรวงหรือไม่"
ปลัดมหาดไทย ขอโทษคลิปด่าลูกน้อง แจงเป็นคนพูดจาสไตล์ลูกทุ่ง ไม่เจตนาเหยียด|ปลัดมหาดไทย ขอโทษคลิปด่าลูกน้อง แจงเป็นคนพูดสไตล์ลูกทุ่ง ไม่เจตนาดูหมิ่นสถาบันการศึกษา แต่ดุด่าเพราะเร่งรัดงานเพื่อประชาชนนายสุทธิพงษ์ จุลเจริญ ปลัดกระทรวงมหาดไทย โพสต์ข้อความกรณีกล่าวตำหนิผู้ใต้บังคับบัญชา ระหว่างการประชุมผู้บริหารกระทรวงมหาดไทยผ่านระบบวีดิทัศน์ทางไกล เมื่อวันที่ 27 ธ.ค. 2565 ที่ผ่านมา กระทั่งเป็นประเด็นที่วิพากษ์วิจารณ์อย่างกว้างขวาง"ผลจากการประชุมติดตามงานจังหวัดกรมและรัฐวิสาหกิจของผมประจำเดือนธันวาคม 2565ผ่านระบบVIDEO CONFERENCE ที่ผมและผู้บริหารส่วนกลาง ส่วนพี่ๆ น้องๆอีก 76 จังหวัดอยู่ที่ห้องประชุมจังหวัด มีแต่เรื่องงานที่ผมในฐานะผู้นำหน่วยฝ่ายประจำ ให้ผู้บริหารส่วนกลาง คือ อธิบดีทุกกรม ผู้บริหารรัฐวิสาหกิจทุกหน่วยชี้แจงผลการดำเนินงาน และติดตามงาน มีประเด็นที่ถูกนำไปแชร์ กันมาก คือ เรื่องผมด่าผู้แทนขององค์การตลาด ด้วยคำหยาบคายผมเองต้องยอมรับว่าพูดจริง และเป็นคำพูดที่ไม่เหมาะสม ต้องขอโทษทุกท่านด้วยครับ เพราะไม่พอใจที่นำเรื่องเก่าที่เคยนำเสนอมาหลายครั้งแล้ว และไม่มีการนำเสนอผลงานใหม่หรือ เรื่องที่ผมคาดหวังว่าจะก่อให้เกิดประโยชน์แก่พี่น้องประชาชน จึงทำให้ไม่ทันยั้งคิด และเกิดถ้อยคำรุนแรง ไม่เหมาะสมสำหรับเรื่องถ้อยคำขอน้อมรับด้วยความเสียใจและขอกราบเรียนยืนยันว่าไม่ได้มีเจตนาที่ดูหมิ่นสถาบันการศึกษาใดๆเลย ในฐานะที่ผมเองเป็นนักเรียนโรงเรียนวัด โรงเรียนต่างจังหวัดอยากให้ทุกคนช่วยกันพัฒนางาน ไม่ใช่เสนออะไรไม่รู้เรื่อง แต่ขอย้ำว่าตลอดระยะเวลาที่รับราชการมา มีเจตนาเพื่อประชาชน เพื่อความสุข ของพี่น้องประชาชนเป็นที่ตั้ง และเหตุการณ์ครั้งนี้จะใช้เป็นเครื่องเตือนใจ ให้ใจเย็น และคิดทบทวบให้รอบคอบยิ่งขึ้นแต่ขอเรียนยืนยันว่าผมเคยแจ้งพี่ๆ น้องๆ ชาวมหาดไทย ทุกคนให้ทราบมาก่อนหน้านี้แล้วว่าผมเป็นคนพูดจาสไลต์ ลูกทุ่ง อาจมีการดุด่าลูกน้อง เพื่อเร่งรัดงานเพื่อพี่น้องประชาชน แต่ในชีวิตรับราชการมา 34 ปีเศษแล้วผมไม่เคยด่าพี่น้องประชาชน มีแต่ยิ้มแย้มแจ่มใสทำตัวเหมือนลูกหลานญาติมิตร เพราะผมตระหนักถึงฐานะข้าราชการผู้มีหน้าที่รับใช้ประชาชน ผมทำความเข้าใจกับทุกคนมาหลายครั้งแล้วว่านิสัยผมเป็นเช่นนี้ แต่น้ำใสใจจริง ไม่ใช่ด่าลูกน้องเพราะเจ็บแค้นโกรธเคือง ขอยืนยันครับกรณีของดังกล่าวมีการรายงานที่ประชุมถึงสิ่งที่จะทำ แต่เป็นการนำเรื่องที่เคยนำมาแจ้งที่ประชุมแล้วหลายต่อหลายครั้ง (ประชุมเดือนละครั้ง) ผมก็ต่อว่าไปว่านำเรื่องที่เคยนำมานำเสนอ หลายครั้งแล้ว แถมยังไม่มีเรื่องความคืบหน้าของงานที่เป็นรูปธรรมใดๆมาแจ้งเลย ก็คุยกันในที่ประชุมถามมาตอบไปตามสไตล์ของผมคนที่อยากให้ข้าราชการขับเคลื่อนงานให้เกิดประโยชน์ต่อพี่น้องประชาชน คนตอบๆไม่รู้เรื่องแน่นอนผมเป็นผู้นำที่อาจไม่ดีในสายตาของใครหลายคนได้ แต่รับรองไม่ได้มีเจตนาดูถูกเหยียดหยามใครๆ ผมมีจุดมุ่งหมายต้องการให้ทุกคนในมหาดไทยทุ่มเททำงานอย่างจริงจัง เพื่อพี่น้องประชาชน เพื่อประเทศชาติโดยรวม ไม่ใช่เรื่องส่วนตัวและยืนยันว่าเป็นการประชุมภายในของผมและเพื่อนร่วมงาน ผมในฐานะคนชนบทโดยกำเนิด อาจจะชิน กับการพูดเสียงดัง และบางครั้งอาจพูดจาดุ ผมต้องกราบขออภัยทุกท่านที่ใช้คำพูดไม่เหมาะสม เป็นบทเรียนที่ล้ำค่าที่ต้องนึกถึงคำเตือนของภรรยาผม นึกถึงผู้ใหญ่ที่เคยตักเตือนแนะนำในเรื่องนี้กับผมหลายต่อหลายครั้งว่าถึงเวลาแล้วที่ผมจะต้องเลิกการด่าลูกน้องด้วยคำพูดที่สังคมกำลังตำหนิผม แม้ว่าผมจะแก่แล้ว ใกล้เกษียณอายุราชการแล้วกราบขอบพระคุณ,ขอบคุณ ทุกท่านที่ตำหนิติเตียนผมด้วยความหวังดี ซึ่งรวมทั้งลูกสาวและภรรยาที่รักของผมด้วย ไม่ใช่เฉพาะคนภายนอก และขอเรียนยืนยันว่าผมมีความมุ่งมั่นเกินร้อยที่จะทำหน้าที่ของข้าราชการในพระบาทสมเด็จพระเจ้าอยู่หัวที่ดีเพื่อบำบัดทุกข์ บำรุงสุขให้กับพี่น้องประชาชน ให้หนักกว่าเดิมในปีใหม่2566 ที่จะถึงนี้ เพราะเวลาของการเป็นข้าราชการที่จะได้ทำงานช่วยเหลือประเทศชาติประชาชนของผมเหลือน้อยมาก ใกล้ถึงเวลาเกษียณอายุราชการแล้วขออภัยทุกท่านกับคำพูดที่แย่ๆ ของผมในการประชุมอีกครั้งหนึ่ง และขอถือโอกาสนี้อัญเชิญคุณพระศรีรัตนตรัยและสิ่งศักดิ์สิทธิ์ทั้งหลายที่ทุกท่านเคารพนับถือ ได้โปรดดลบันดาลประทานพรให้ทุกท่าน และครอบครัว ประสบสิ่งที่ดีงาม สุขภาพร่างกายแข็งแรง จิตใจร่าเริงแจ่มใส ทำการสิ่งใดในทางที่ชอบประกอบด้วยผลก็ขอให้สำเร็จและไม่จนไม่เจ็บ กันทุกคนทุกท่านด้วยเทอญ"
รัฐบาลชวน “สวดมนต์ข้ามปี” เสริมสิริมงคลทั่วไทย|รัฐบาลชวน “สวดมนต์ข้ามปี” 31 ธ.ค.65 – 1 ม.ค.66 ทั้งส่วนกลาง ภูมิภาค แบบออนไลน์ และ ส่งส.ค.ส.แบบ e-cardนางสาวรัชดา ธนาดิเรก รองโฆษกประจำสำนักนายกรัฐมนตรี กล่าวว่า รัฐบาลโดยกรมการศาสนา กระทรวงวัฒนธรรม ขอชวนประชาชนร่วมกิจกรรม “สวดมนต์ข้ามปี เสริมสิริมงคลทั่วไทย ส่งท้ายปีเก่า ต้อนรับศักราชใหม่ 2566” ระหว่างวันที่ 31 ธ.ค.65 ถึงวันที่ 1 ม.ค.66 ซึ่งมีกิจกรรมทั้งส่วนกลางส่วนภูมิภาค และออนไลน์ ดังนี้ส่วนกลางกรุงเทพมหานคร จัดที่วัดพระเชตุพนวิมลมังคลาราม เขตพระนคร และวัดอรุณราชวราราม เขตบางกอกใหญ่ โดยกำหนดให้วัดพระเชตุพนฯเป็นศูนย์กลางการถ่ายทอดสัญญาณภาพกิจกรรมสวดมนต์ข้ามปีเชื่อมโยงการจัดกิจกรรมสวดมนต์ข้ามปีในส่วนภูมิภาคของประเทศไทยและต่างประเทศผ่านทางสถานีวิทยุโทรทัศน์และช่องทางอื่นๆ สำหรับส่วนภูมิภาค สำนักงานวัฒนธรรมจังหวัดทั้ง 76 จังหวัด จัดตั้งศูนย์อำนวยการกลางการจัดกิจกรรมสวดมนต์ข้ามปีของจังหวัด และอำนวยความสะดวกหน่วยงานต่างๆ ที่จัดกิจกรรมนอกจากนี้ ยังมีกิจกรรมสวดมนต์ข้ามปีออนไลน์ผ่านทางเว็บไซต์ www.prayer2566.com เพื่อเพิ่มโอกาสให้เด็ก เยาวชน และประชาชนได้มีโอกาสสวดมนต์ได้ในทุกสถานที่ ทุกช่วงเวลาตามอัธยาศัย และยังสามารถเขียนคำอวยพรในการ์ดอวยพรปีใหม่ (ส.ค.ส) แบบอิเล็กทรอนิกส์ (e-Card) แล้วส่งต่อให้ผู้อื่นผ่านช่องทาง สื่อสังคมออนไลน์ได้อีกด้วย 
“พี่ป้อม” บอกไม่ขัดแย้ง “น้องตู่” ย้ำแยกพรรค แต่ยังรักเหมือนเดิม|“พี่ป้อม” บอกไม่ขัดแย้ง “น้องตู่” ยังรักกันเหมือนเดิม เป็นแคนดิเดตนายกฯ รสทช.ก็ยังเป็นน้อง ไม่ถือเป็นคู่แข่ง แต่ในทางการเมือง ใครดีกว่าคนนั้นได้เป็นพล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ กล่าวว่า การแยกไปอยู่พรรครวมไทยสร้างชาติของ พล.อ.ประยุทธ์ จันทร์โอชา นายกรัฐมนตรีไม่ทำให้การวางตัวและการทำงาน ลำบาก ยังไงก็เป็นพี่น้องกันเหมือนเดิม เพราะอยู่กันมา 40-50 ปี เราก็ดูแลกันมาส่วนเรื่องของการเมืองก็เป็นการเมือง เรื่องของส่วนตัวก็เป็นเรื่องของส่วนตัว เรื่องของพี่น้องก็เป็นเรื่องของพี่น้องไม่มีปัญหาอะไร ยังรักกันเหมือนเดิม ไม่มีความขัดแย้งอะไรกัน เพราะว่าพรรคพลังประชารัฐ ต้องการก้าวข้ามความขัดแย้งทั้งหมด ไม่ให้มีความขัดแย้งเลย ซึ่งเรื่องความขัดแย้งจะเป็นหัวใจสำคัญในการเดินหน้าของพรรคพลังประชารัฐ เพราะพรรคต้องการก้าวผ่านความขัดแย้งทั้งหมดเพราะตนจะไม่ขัดแย้งกับใคร และที่ผ่านมาก็ไม่เคยทะเลาะกับใครส่วนแคนดิเดตนายกรัฐมนตรีของพลังประชารัฐ ตนไม่ขอแสดงความคิดเห็นถึงแม้จะมีสมาชิกพรรคเสนอชื่อให้เป็น แคนดิเดตนายกรัฐมนตรีก็ตาม ต้องรอการประชุมพรรคก่อนส่วนเรื่องที่พล.อ.ประยุทธ์ ได้รับการสนับสนุนจากพรรครวมไทยสร้างชาติให้เป็นแคนดิเดตนายกฯ ถือว่าเป็นคู่แข่ง หรือไม่นั้น พล.อ.ประวิตร ย้ำว่า พล.อ.ประยุทธ์ ถือเป็นน้องไม่ถือว่าคู่แข่งกัน แต่ถ้าทางการเมือง ใครดีกว่าคนนั้นก็เป็นไป ไม่มีปัญหา อีกทั้งส่วนตัวไม่แสดงความเห็นหากจะได้เป็นนายกรัฐมนตรี เพราะการเป็นนายกรัฐมนตรีไม่ใช่เรื่องง่ายต้องผ่านขั้นตอนการเลือกในสภาทั้งนี้สำหรับการย้ายพรรคของสมาชิก ก็ไม่กังวลใจ ถือเป็นเรื่องธรรมดาของนักการเมืองที่มีย้ายเข้า ย้ายออก พรรคไหนที่ย้ายไปแล้วสะดวกใจกว่าได้ผลประโยชน์มากกว่าก็อยู่ที่นั่น ดังนั้นจึงถือเป็นเรื่องส่วนตัวที่บังคับกันไม่ได้  
“ประวิตร” ย้ำปี66 พปชร.จะดูแลประชาชนให้อยู่ดีกินดีมากขึ้น|“ประวิตร” ย้ำปี66 พปชร.จะดูแลปชช.ให้อยู่ดีกินดีมากขึ้น มั่นใจได้เป็นแกนนำจัดตั้งรัฐบาล เผยเลือกตั้งครั้งหน้าไม่มีไม้เด็ดอะไรพล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ (พปชร.) กล่าวว่า ในปี 2566 พรรค พปชร. จะดูแลประชาชนให้กินดีอยู่ดีเพิ่มมากขึ้น ซึ่งเป็นความมุ่งหมายของ พปชร.ในการตั้งพรรคมา 3-4 ปี มั่นใจว่าจะได้เป็นแกนนำในการจัดตั้งรัฐบาล ทั้งจากกระแสความนิยมของพรรคที่ตั้งมาถึง 4 ปี และเป็นพรรคแกนนำในการจัดตั้งรัฐบาลครั้งที่ผ่านมา จึงหวังว่าประชาชนจะให้ความสนใจ ต่อพรรคพลังประชารัฐ ไปร่วมในการจัดตั้งรัฐบาลครั้งใหม่ รวมทั้งยังตั้งเป้าให้ พปชร.เป็นสถาบันการเมืองที่เข้มแข็งต่อไป เพราะ ส.ส.ในพรรค ทุกคน ให้การสนับสนุน ร่วมใจเป็นอย่างดีส่วนกลยุทธ์เลือกตั้งครั้งหน้า ไม่มีไม้เด็ดอะไร เพราะการเลือกตั้งครั้งที่แล้วก็ไม่ได้คิดว่าจะมาทำการเมือง มาครั้งแรกก็เป็นเรื่อง”ตกกระไดพลอยโจน” เข้ามา 3 ปี และหากการเลือกตั้งครั้งนี้มีคนสนับสนุนก็จะทำการเมืองต่อไป แต่ถ้าไม่มีใครสนับสนุนก็เลิก เพราะไม่ได้ประโยชน์อะไร จากการเมือง และส่วนตัวก็ชอบเป็นทหารมากกว่าการเมืองส่วนการหาเสียงจะมีการปรับลุค ด้วยการใส่กางเกงยีนส์ เพราะทำให้เกิดกระแสฮือฮา ป็อบปูล่า มีแรงบันดาลใจ ในช่วงรักษาการนายกรัฐมนตรี 38 วัน พล.อ.ประวิตร กล่าวว่า ไม่มีอะไรพิเศษ ส่วนคำว่าใจบันดาลแรง ผมก็คิดเอง หลังจากสื่อมวลชน ถามมีแรงบันดาลใจอย่างไรมนการทำงานช่วงนั้น ว่า “ผมใช้ใจบันดาลแรง ไม่ได้ใช้แรงบันดาลใจ เพราะมีแต่ใจเท่านั้น เพราะแรงผมไม่ค่อยมี… ขาเดินไม่ค่อยสะดวก”
เพื่อไทย ลงนามถวายพระพรในหลวง-พระราชินี เนื่องในโอกาสขึ้นปีใหม่|พรรคเพื่อไทย ลงนามถวายพระพร พระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี เนื่องในโอกาสขึ้นปีใหม่ พุทธศักราช 2566พรรคเพื่อไทย นำโดย นายแพทย์ชลน่าน ศรีแก้ว ส.ส.น่าน หัวหน้าพรรคเพื่อไทย และผู้นำฝ่ายค้านในสภาผู้แทนราษฎร พร้อมด้วย ประเสริฐ จันทรรวงทอง เลขาธิการพรรค เสริมศักดิ์ พงษ์พานิช รองหัวหน้าพรรค จิตติพจน์ วิริยะโรจน์ รองหัวหน้าพรรค ทันตแพทย์หญิงศรีญาดา ปาลิมาพันธ์ รองเลขาธิการพรรค ธีรรัตน์ สำเร็จวาณิชย์ ส.ส.กทม.และโฆษกพรรค พวงเพ็ชร ชุนละเอียด ประธานคณะกรรมการประสานงานการเมืองพื้นที่ กทม. พรรคเพื่อไทย พลภูมิ วิภัติภูมิประเทศ ส.ส.กทม. สุภาภรณ์ คงวุฒิปัญญา ส.ส.กทม. วิรัตน์ มีนชัยนันท์ ส.ก. กทม. และประธานสภา กทม. และ วิพุธ ศรีวะอุไร ส.ก. กทม. ถวายแจกันดอกไม้เบื้องหน้าพระบรมฉายาลักษณ์และลงนามถวายพระพร พระบาทสมเด็จพระเจ้าอยู่หัวและสมเด็จพระนางเจ้าฯ พระบรมราชินี เนื่องในโอกาสขึ้นปีใหม่ พุทธศักราช 2566 ในพระบรมมหาราชวัง
ประยุทธ์ อ้าแขนรับนักท่องเที่ยวจีน ลั่นไทยมีความพร้อมรับมือโควิดเกรด A|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวเมื่อวันอังคาร (3 ม.ค.) ถึงมาตรการรับมือนักท่องเที่ยวจีนว่า กระทรวงสาธารณสุขและคณะแพทย์ก็มีมาตรการรับมืออยู่แล้ว หลายๆ ประเทศก็เตรียมรับมือเช่นเดียวกัน ขึ้นอยู่กับมาตรการของแต่ละประเทศ เพราะการรักษาพยาบาลของแต่ละประเทศไม่เหมือนกันนายกรัฐมนตรี กล่าวต่อไปว่า ประเทศไทยอยู่ใน เกรด A จึงขอให้เชื่อมั่นในตรงนี้ และการที่นักท่องเที่ยวมาก็ถือว่าเป็นรายได้ของประเทศ ซึ่งปีใหม่ที่ผ่านมา ก็มีนักท่องเที่ยวเข้ามาเที่ยวจำนวนมาก มีอย่างเดียวที่รัฐบาล อยากให้ระมัดระวังคือมาตรการป้องกันตัวเอง และหากใครติดก็รักษาได้ แต่ต้องดูว่าหากหนักหนาสาหัสจะทำอย่างไร ซึ่งเราเคยแก้ปัญหาเหล่านี้มาแล้ว ประสบการณ์เป็นสิ่งที่สำคัญ หลายประเทศก็อยากนำมาตรการของไทยไปใช้นะ
"บิ๊กป้อม" อวยพรปีใหม่ "บิ๊กตู่" แข็งแรง เข้มแข็ง ฟันฝ่าอุปสรรค|"บิ๊กป้อม" นำ ครม.อวยพรปีใหม่ "บิ๊กตู่" แข็งแรง เข้มแข็ง ฟันฝ่าอุปสรรค ด้านนายกฯขอทุกคนร่วมทำงานให้สำเร็จนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี แถลงภายหลังประชุมคณะรัฐมนตรี(ครม.) ถึงข้อสั่งการนายกรัฐมนตรีว่า ก่อนเริ่มประชุม พล.อ.ประวิตร วงษ์สุวรรณ รองนายกรัฐมนตรี เป็นตัวแทน ครม.กล่าวอวยพรปีใหม่ นายกรัฐมนตรีโดย พล.อ.ประวิตร กล่าวว่า ตั้งแต่ปี 2562 เป็นต้นมา นายกรัฐมนตรีปฏิบัติหน้าที่ด้วยความเข้มแข็ง ทุ่มเท ท่ามกลางปัญหาและอุปสรรค ทั้งการแพร่ระบาดของโควิด-19 และปัญหาเศรษฐกิจ แต่ก็สามารถนำพาประเทศข้ามพ้นปัญหาต่างๆ ด้วยความไม่ย่อท้อ เพื่อประเทศและความผาสุขของประเทศขออาราธนาสิ่งศักดิ์สิทธิ์ในสากลโลก และพระบารมีของพระบาทสมเด็จพระเจ้าอยู่หัว และสมเด็จพระนางเจ้าฯพระบรมราชินีนาถ ได้โปรดประทานพรให้นายกฯ มีสุขภาพแข็งแรง มีจิตใจเข้มแข็ง ฟันฝ่าอุปสรรคนำพาประเทศไปสู่ความมั่นคง มั่งคั่ง และยั่งยืนซึ่งนายกฯ ได้กล่าวขอบคุณ พล.อ.ประวิตร และ ครม. ที่มีน้ำใจไมตรีมอบให้ ทั้งนี้ถือว่าทุกคนใน ครม.เป็นผู้ที่ร่วมกันทำหน้าที่พาประเทศเดินไปข้างหน้าท่ามกลางปัญหาความท้าทายทั้งโควิด และเศรษฐกิจ สามารถฝ่าฝันจนพ้น ให้ประเทศไทยเป็นที่ยอมรับของนานาชาติและในปี 2566 รัฐบาลจะมุ่งเน้นทำงาน เดินหน้าแก้ปัญหาประเทศและประชาชน และขออวยพรให้ทุกท่านในครม.ทำงานให้สำเร็จด้วยความเข้าใจซึ่งกันและกัน มีสุขภาพร่างกายที่แข็งแรง 
ชลน่าน ยืนยันเพื่อไทยยังไม่จับมือพรรคใดตั้งรัฐบาล ต้องดูผลเลือกตั้งเท่านั้น|นายชลน่าน ศรีแก้ว หัวหน้าพรรคเพื่อไทย และสมาชิกสภาผู้แทนราษฎร จ.น่าน เขต 2 แถลงเมื่อวันพุธ (4 ม.ค.) ว่าพรรคเพื่อไทยไม่จับมือกับพรรคใดตั้งรัฐบาลก่อนการเลือกตั้ง เพราะไม่เหมาะสม และต้องฟังเสียงจากประชาชนผ่านผลการเลือกตั้งเท่านั้น "พรรคเพื่อไทยตระหนักดีว่า หลักการประชาธิปไตยที่สำคัญอย่างหนึ่ง คือ การเคารพเสียงของพี่น้องประชาชนผ่านการเลือกตั้ง พรรคเห็นว่าการจับมือกับพรรคการเมืองเพื่อจับมือจัดตั้งรัฐบาลก่อนที่จะทราบผลการเลือกตั้งนั้นไม่มีความเหมาะสม และเป็นการไม่เคารพหลักการข้างต้น ซึ่งพรรคจะไม่ทำเช่นนั้น" นายชลน่าน กล่าว"นอกจากนั้นหลักเกณฑ์ที่สำคัญในการตั้งรัฐบาล คือ อุดมการณ์ประชาธิปไตยและนโยบายของพรรคการเมืองและของพรรคเพื่อไทย ที่ต้องยึดมั่นเป็นหลักในการตั้งรัฐบาลภายหลังการเลือกตั้ง"หัวหน้าพรรคเพื่อไทยย้ำว่า การจัดตั้งรัฐบาลนั้น พรรคจะต้องชนะการเลือกตั้งเสียก่อน ซึ่งพรรคเชื่อมั่นว่าจะไปสู่เป้าหมายแลนด์สไลด์ได้ด้วยปัจจัย 3 ข้อ คือ นโยบาย ผู้สมัคร ส.ส. และแคนดิเดตนายกรัฐมนตรีของพรรคนายชลน่าน กล่าวต่อไปว่า แนวโน้มที่พรรคเพื่อไทยจะได้รับเลือกตั้งในเขตเลือกตั้งต่างๆ ทั่วประเทศมีค่อนข้างสูง ทั้งจากการที่พรรคประเมินเองและจากการสำรวจความคิดเห็นขององค์กรต่างๆ เช่น นิด้าโพล ที่ระบุว่าพรรคมีความนิยมถึง 42% "การสำรวจเนี้ย มันเป็นการสำรวจทั่วไป แต่คะแนนจริงวัดกันที่เขตเลือกตั้งนะครับ ถ้าร้อยละ 42 มันเป็นจริงทุกเขต นั่นหมายถึงเราชนะ 400 เขตนะครับ แต่เราไม่ได้หวังถึงขนาดนั้นนะครับ เราปรับลดในสิ่งที่มันเป็นตัวที่จะคลาดเคลื่อนออกไปเนี่ย เราก็มั่นใจว่าจากร้อยละ 42 เนี่ย ถ้าดูเป็นรายเขตนะครับ เรามาที่ 1 เกินกึ่งนะครับ นั่นคือตัวผู้สมัครเราทำงานหนัก"
สภาล่มรับปีใหม่ พ.ร.บ.กัญชา ค้างท่อ 4 สัปดาห์ ฝ่ายค้านแนะ อย่าฝืน ให้ถอนไปก่อน|ประชุมสภาฯ ล่ม รับปีใหม่ กฎหมายกัญชา ค้างท่อ 4 สัปดาห์ ได้แค่ 10 มาตรา ฝ่ายค้านแนะ อย่าฝืน ให้ถอนไปก่อน ถ้าพร้อมค่อยเสนอใหม่การประชุมสภาผู้แทนราษฎร วันนี้มี วาระพิจารณาร่างพระราชบัญญัติกัญชา กัญชง จำนวน 95 มาตรา ต่อเนื่องจากที่ค้าง เมื่อสัปดาห์ก่อนเริ่มพิจารณามาตั้งแต่ช่วงเช้า ในมาตรา8 ว่าด้วยองค์ประกอบการตั้งคณะกรรมการกัญชา กัญชง ซึ่งองค์ประชุมก็กระท่อนกระแท่น เกินกึ่งหนึ่ง ไม่มาก มาตั้งแต่เช้า จนกระทั่ง ถึงการพิจารณา ลงมติ มาตรา 11 ว่าด้วยอำนาจหน้าที่ของคณะกรรมการ กัญชา กัญชงขณะที่นายพิเชษฐ์ เชื้อเมืองพาน สส. เชียงรายพรรคเพื่อไทย แสดงความเห็นว่าหากฝืนลงมติไปทั้งทั้งที่รู้ว่าสมาชิกไม่เกินกึ่งหนึ่ง จะส่งผลให้ภาพลักษณ์ของสภาเสียหายจึงเสนอให้เลื่อนการลงมติในมาตราดังกล่าวและปิดการประชุมไปก่อนแล้วค่อยกลับมาพิจารณากันใหม่ในสัปดาห์ถัดไปเช่นเดียวกับ นายอุบลศักดิ์ บัวหลวงงาม สส. ลพบุรี พรรคเพื่อไทย ระบุว่าขณะนี้ยังมีกฎหมายที่รอการพิจารณาอยู่อีกหลายฉบับ หากเห็นว่าร่าง พ.ร.บ.กัญชา กันชง ไม่สามารถพิจารณาต่อไปได้ก็ขอให้ถอนออกไป แล้วเรื่องกฎหมายฉบับอื่นขึ้นพิจารณาก่อน เพื่อไม่ให้เสียเวลา และเมื่อ ร่าง พ.ร.บ. กัญชา กัญชงมีความพร้อมค่อยเสนอกลับมาพิจารณาใหม่ก็ยังได้แม้ว่า นายศุภชัย โพธิ์สุ รอง ประธานสภาผู้แทนราษฎรคนที่ 2 ทำหน้าที่ประธานการประชุม พยายามยื้อ เรียกนับองค์ประชุมอยู่หลายครั้ง แต่ก็ไม่เป็นสำเร็จ องค์ประชุมไม่ครบไม่สามารถพิจารณาต่อได้จึงสั่งปิดการประชุมในเวลา 15:03 น. สำหรับจำนวน สส. ทั้งหมดที่สามารถปฎิบัติหน้าที่ได้ ณ วันที่ 4 มกราคม 2566 มีทั้งหมด 436 คนองค์ประชุมกึ่งหนึ่ง คือ 218 คน 
อนุทินช็อตฟีลสื่อ! หลังถามปมคนจีนหนีกักตัวเกาหลีใต้ ลั่นอย่าเทียบ นี่ประเทศไทย|นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ตอบคำถามสื่อมวลชนเมื่อวันพฤหัสบดี (5 ม.ค.) ว่า "อย่าเทียบกับประเทศอื่น นี่ประเทศไทย" หลังจากถูกสื่อมวลชนขอความเห็นเกี่ยวกับกรณีที่มีชาวจีนคนหนึ่งหลบหนีการกักตัวที่ประเทศเกาหลีใต้ หลังจากตรวจโควิดที่สนามบินอินชอน แล้วพบว่าติดเชื้อรัฐมนตรีรายนี้ ที่ดำรงตำแหน่งหัวหน้าพรรคภูมิใจไทยด้วย ให้ความเห็นต่อไปว่า แพทย์หลายท่านออกมาให้ความมั่นใจ รวมถึงมีการโพสต์ผ่านโซเชียลมีเดียให้ทราบ จึงขอให้มั่นใจในเรื่องมาตรการสาธารณสุขไทยความมั่นใจดังกล่าวต่างจากหลายประเทศที่เริ่มจำกัดการเดินทางของผู้เดินทางมาจากประเทศจีน เช่น ขอผลตรวจก่อนเดินทาง หรือบางประเทศก็ห้ามผู้ที่มาจากจีนเข้าทุกกรณี เพราะเชื่อว่าขณะนี้จีนกำลังเผชิญการแพร่ระบาดของโรคโควิด-19 อย่างหนัก แต่รัฐบาลจีนกลับตัดสินใจเปิดประเทศในวันที่ 8 ม.ค. นี้ ที่จะทำให้มีนักท่องเที่ยวเดินทางออกมาจำนวนมากนายอนุทิน กล่าวถึงกระแสข่าวว่า จะให้บริการวัคซีนฟรีแก่นักท่องเที่ยว ซึ่งรวมถึง ชาวจีน ด้วย ว่ายังไม่เคยมีไอเดีย แต่เมื่อมาถึงแล้วหากเขาต้องการวัคซีนก็สามารถรับบริการได้ แต่ไม่มีการให้ฉีดฟรีอย่างแน่นอน และย้ำว่าจะไม่มีการแบ่งโซนนักท่องเที่ยวไม่ว่าจะเดินทางมาจากประเทศใด สามารถท่องเที่ยวได้ทั่วประเทศ เพราะทุกคนถือเป็นนักท่องเที่ยวเหมือนกัน หากมีเชื้อใหม่เข้ามา กรมควบคุมโรคก็จะมีการติดตามแล้วจึงจะเปลี่ยนมาตรการใหม่
อ.ธงทองแย้ง สนามบินสุวรรณภูมิไม่เคยเปลี่ยนป้ายชื่อ หลังถูกโยงปมป้ายสถานีกลางบางซื่อ|ศาสตราจารย์พิเศษธงทอง จันทรางศุ ผู้เชี่ยวชาญด้านประวัติศาสตร์ โพสต์ข้อความทางเฟซบุ๊ก แสดงความคิดเห็นหลัง นายศักดิ์สยาม ชิดชอบ รมว.คมนาคม ตอบกระทู้ถามสด กรณีเปลี่ยนป้ายสถานีกลางบางซื่อ เป็น สถานีกลางกรุงเทพอภิวัฒน์ มูลค่ากว่า 33 ล้านบาท ที่ รมว.คมนาคม บอกว่า "การเปลี่ยนชื่อป้าย เป็นเรื่องประเพณีปฏิบัติ เพื่อความเป็นมหามงคล ไม่ใช่ความต้องการของตน เหมือนการเปลี่ยนชื่อสนามบินหนองงูเห่า เป็นสนามบินสุวรรณภูมิ หรือสถานที่ราชการหลายแห่งก็ดำเนินการลักษณะนี้เช่นกัน"โดย ศาสตราจารย์พิเศษธงทอง ระบุว่าท่าอากาศยานสุวรรณภูมิ เป็นชื่อที่พระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร พระราชทานเมื่อวันที่ 29 กันยายน พ.ศ. 2543 เพื่อใช้แทนชื่อเดิมคือ "สนามบินหนองงูเห่า" และได้เสด็จพระราชดำเนินไปทรงประกอบพิธีวางศิลาฤกษ์อาคารผู้โดยสารท่าอากาศยานสุวรรณภูมิในวันที่ 19 มกราคม พ.ศ. 2545 ก่อนการเปิดให้บริการในฐานะสนามบินแห่งใหม่ของประเทศไทยเมื่อวันที่ 28 กันยายน พ.ศ. 2549ตามความทรงจำของผม อาคารผู้โดยสารท่าอากาศยานสุวรรณภูมิ ไม่เคยมีป้ายชื่อท่าอากาศยานหนองงูเห่าติดตั้งมาก่อนเลย เมื่อสร้างอาคารสำเร็จเรียบร้อยก็ใช้นามพระราชทาน "ท่าอากาศยานสุวรรณภูมิ" ประดับติดตั้งอาคารมาตั้งแต่ต้นนามพระราชทานท่าอากาศยานสุวรรณภูมิได้รับพระราชทานมา 6 ปีเต็ม ล่วงหน้าก่อนท่าอากาศยานดังกล่าวเปิดให้บริการผมเป็นคนสนใจประวัติศาสตร์ และทันเห็นเหตุการณ์ทั้งหมดที่ว่านี้ จึงอยากนำมาเล่าสู่กันฟังครับ เผื่อมีใครคิดจะเปรียบเทียบว่ากรณีเหมือนกันหรือไม่เหมือนกันกับเรื่องราวที่เป็นข่าวอยู่ในเวลานี้ จะได้นำไปใช้เป็นข้อมูลประกอบการไตร่ตรองได้
"พุทธิพงษ์" ชัดเจนร่วมทัพภูมิใจไทย "อนุทิน" ขอบคุณเสริมแกร่งสู่พรรคระดับประเทศ|ชัดเจนแล้วหนึ่ง "พุทธิพงษ์" ร่วมทัพภูมิใจไทยแน่นอน "อนุทิน" อ้าแขนรับ ขอบคุณเสริมแกร่งสู่พรรคระดับประเทศมีรายงานความเคลื่อนไหวล่าสุดในการเข้าร่วมพรรคภูมิใจไทย ของนายพุทธิพงษ์ ปุณณกันต์ อดีตรัฐมนตรีว่าการกระทรวงดิจิทัลเพื่อเศรษฐกิจและสังคม ว่าจะเข้ามาร่วมงานกับพรรคภูมิใจไทยแน่นอนโดยล่าสุดนักการเมืองในเครือข่ายนายพุทธิพงษ์ ได้ต่อสายพูดคุยกับนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข หัวหน้าพรรคภูมิใจไทย ถึงจุดยืนทางการเมือง ก่อนได้คำตอบว่ารู้สึกยินดีที่พรรคได้นายพุทธิพงษ์และทีมงานเข้ามาร่วมทำงานด้วย เป็นการสะท้อนว่าพรรค ให้ความสำคัญกับเมืองหลวง ชัดเจนว่า ภูมิใจไทย กำลังขยับเป็นพรรคระดับชาติ ไม่ใช่พรรคเฉพาะท้องถิ่น เหมือนที่บางคนเชื่อเช่นนั้นโดย นายพุทธิพงษ์ จะช่วยเราในพื้นที่ กทม.และเราก็จะช่วยให้ นายพุทธิพงษ์ มองเห็นโอกาสของคน กทม.ในพื้นที่ต่างจังหวัด การทำงานร่วมกันจะเป็นประโยชน์ของประชาชนแน่นอนสำหรับแนวทางของพรรค นายอนุทิน ได้ชี้แจงว่าจะไม่ทะเลาะเบาะแว้งกับใครและจะมุ่งทำงาน เพื่อให้เกิดผลสำเร็จสูงสุด ปัจจุบันนี้พรรคภูมิใจไทยให้ความสำคัญกับเรื่องของเทคโนโลยี เศรษฐกิจ และสิ่งแวดล้อมซึ่งสอดคล้องกับความสามารถของทีมงานนายพุทธิพงษ์ 
นายกฯ ยินดี "ไทย" คว้าที่ 1 เอเชีย อันดับ 9 โลก ประเทศน่าอยู่หลังเกษียณ|นายกฯ ยินดีนิตยสาร Forbes จัดไทยลำดับที่ 9 ประเทศที่น่าอาศัยอยู่หลังเกษียณ ในปี 2566 และเป็นอันดับ 1 ของเอเชียนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยินดีที่ได้ทราบผลการสำรวจของเว็บไซต์นิตยสารฟอร์บส์ (Forbes) ซึ่งเปิดเผย Annual Global Retirement Index 2023 ซึ่งจัดอันดับประเทศที่ค่าครองชีพถูกและเหมาะสำหรับอาศัยอยู่หลังเกษียณ ในปี 2566 โดยได้จัดอันดับให้ประเทศไทย อยู่ในอันดับ 9 ของโลก และเป็นอันดับ 1 ของเอเชียโฆษกประจำสำนักนายกรัฐมนตรีระบุว่า การจัดอันดับนี้ ทาง Annual Global Retirement Index ได้ประเมินจากหลายๆ ปัจจัยร่วมกัน ทั้งค่าใช้จ่ายในการดำรงชีวิต คุณภาพชีวิตที่ดี เหมาะสำหรับทุกคนที่ต้องการใช้ชีวิตอย่างมีความสุข รวมถึงสภาพอากาศ วีซ่า ค่าอาหาร ที่พัก และค่าใช้จ่ายด้านสุขภาพซึ่งสำหรับประเทศไทยนั้น ถือเป็นหนึ่งในประเทศที่มีผู้มาเยือนมากที่สุดเป็นอันดันต้นๆ ของโลก เนื่องจากมีธรรมชาติที่สวยงามและอุดมสมบูรณ์ มีวัฒนธรรม และขนบธรรมเนียมที่เป็นเอกลักษณ์ และยังเป็นประเทศเดียวในอาเซียนที่ไม่เคยตกเป็นอาณานิคม ทำให้สามารถรักษาเอกลักษณ์ของวัฒนธรรมดั้งเดิมเอาไว้ได้อย่างดี จึงทำให้ประเทศไทยได้กลายเป็นจุดมุ่งหมายสำคัญในการพำนักของชาวต่างชาติจากหลากหลายประเทศหลังเกษียณ ซึ่งส่วนใหญ่มาจากสหรัฐอเมริกา อังกฤษ แคนาดา ฝรั่งเศส และ สวิตเซอร์แลนด์ขณะเดียวกัน นายกรัฐมนตรียินดีที่ประเทศไทยยังคงเป็นจุดมุ่งหมายของชาวต่างชาติทั้งจากการมาท่องเที่ยว และการมาอาศัยอยู่หลังเกษียณ โดยไทยมีธรรมชาติที่สวยงาม และมีมรดกทางวัฒนธรรมอันทรงคุณค่า ซึ่งเป็นที่น่าสนใจในหมู่ชาวต่างชาติโดยที่ผ่านมารัฐบาลได้ดำเนินนโยบายเพื่อพัฒนาคุณภาพชีวิตของประชาชน และเสริมสร้างภาพลักษณ์ด้านการท่องเที่ยว และแรงจูงใจสำหรับชาวต่างชาติให้เดินทางมาประเทศไทยอย่างต่อเนื่อง ทั้งนี้ นายกรัฐมนตรียังขอบคุณไปยังทุกฝ่ายที่เกี่ยวข้อง และขอบคุณประชาชนทุกคนที่มีส่วนในการทำให้ประเทศไทยเป็นจุดมุ่งหมายสำคัญของชาวต่างชาติ และได้รับความสนขณะเดียวกัน นายกรัฐมนตรียินดีที่ประเทศไทยยังคงเป็นจุดมุ่งหมายของชาวต่างชาติทั้งจากการมาท่องเที่ยว และการมาอาศัยอยู่หลังเกษียณ โดยไทยมีธรรมชาติที่สวยงาม และมีมรดกทางวัฒนธรรมอันทรงคุณค่า ซึ่งเป็นที่น่าสนใจในหมู่ชาวต่างชาติโดยที่ผ่านมารัฐบาลได้ดำเนินนโยบายเพื่อพัฒนาคุณภาพชีวิตของประชาชน และเสริมสร้างภาพลักษณ์ด้านการท่องเที่ยว และแรงจูงใจสำหรับชาวต่างชาติให้เดินทางมาประเทศไทยอย่างต่อเนื่อง ทั้งนี้ นายกรัฐมนตรียังขอบคุณไปยังทุกฝ่ายที่เกี่ยวของ และขอบคุณประชาชนทุกคนที่มีส่วนในการทำให้ประเทศไทยเป็นจุดมุ่งหมายสำคัญของชาวต่างชาติ และได้รับความสนใจจากทั่วโลกเรื่อยมา
“พิธา” เย้ย “บิ๊กตู่” ไร้ราคา-เข้ารวมไทยสร้างชาติ ก็แค่เหล้าเก่าในขวดใหม่|“พิธา” เย้ย “บิ๊กตู่” บอกไร้ราคา เข้ารวมไทยสร้างชาติก็แค่เหล้าเก่าในขวดใหม่ เตือนระวังตกหลุมที่ตัวเองเขียนมา ยันไม่ประมาทพลังดูดนายพิธา ลิ้มเจริญรัตน์ หัวหน้าพรรคก้าวไกล กล่าวถึงกรณีพล.อ.ประยุทธ์ จันทร์โอชา นายกรัฐมนตรี เข้ามาเล่นการเมืองเต็มตัว โดยจะสมัครเป็นสมาชิกพรรครวมไทยสร้างชาติ พร้อมเปิดตัวในวันที่ 9 มกราคมนี้ จะทำให้ได้เปรียบทางการเมืองหรือไม่ เพราะมีเสียง ส.ว. 250 เสียง รออยู่ในสภาแล้ว ว่า ไร้ราคา เพราะเป็นระบอบเดิม ผู้เล่นเดิม เหล้าเก่าในขวดใหม่ ทุกคนรู้อยู่แล้วว่า จะมาในรูปแบบนี้ ซึ่งเห็นความแตกแยกชัดเจนมาเป็นปีแล้ว และถ้าย้อนหลังไปดูการกระทำที่ผ่านมาชัดเจนว่า ไม่สามารถที่จะไปต่อได้ และแยกกันชัดเจนแล้ว พล.อ.ประยุทธ์ อาจจะตกหลุมรัฐธรรมนูญที่ตัวเองเขียนมา ต้องมี ส.ส. ให้ครบ 25 คน ในระยะเวลาสั้นๆ พรรคจึงจะมีสิทธิ์เสนอชื่อแคนดิเดตนายกรัฐมนตรีได้ แน่นอนว่าคงจะมีวิธีหรือการดึงอดีต ส.ส. จากพรรคอื่นมาสังกัด จึงต้องไม่ประมาทพลังดูด อย่าให้เป็นประชาธิปไตยแบบกล้วย เพื่อที่จะให้ได้ ส.ส.ครบ 25 คน เสนอตัวเป็นแคนดิเดตนายกฯพร้อมเชื่อว่า คนที่เป็นอำนาจนิยมและเผด็จการจะทำอย่างไรก็ได้ เพื่อให้ตัวเองได้กลับมา แม้จะเป็นนายกรัฐมนตรีคนละครึ่ง เพียงแค่ 2 ปี โดยไม่คำนึงถึงการแก้ปัญหาต่อเนื่อง ซึ่งตนไม่ทราบว่าจะหาเสียงอย่างไร นายพิธา ย้ำว่า ไม่ให้ราคา แต่ขณะเดียวกันจะไม่ประมาท เพราะต้องรู้เขารู้เรากับวิธีการของเขาส่วนความเป็นไปได้หรือไม่ ขั้วพรรคร่วมรัฐบาลบางพรรค หลังเลือกตั้งอาจสวิงมาจับมือกับฝ่ายค้าน เพื่อจัดตั้งรัฐบาล เพราะขณะนี้พรรคร่วมรัฐบาลมีปัญหาขัดแย้งกันเอง นายพิธา กล่าวว่า ในระบอบประชาธิปไตย เป็นปกติที่จะมีการจับขั้ว ต้องรอดู แต่ในส่วนอุดมการณ์พรรคอื่นตนพูดแทนไม่ได้แต่ในส่วนของพรรคก้าวไกลมีอุดมการชัดเจนว่า ตนมีคำตอบ สำหรับประชาชน โดยวิธีการแบบใหม่ๆ ด้วยวิธีแบบก้าวไกล ซึ่งการรวมกันของพรรคร่วมฝ่ายค้าน ปัจจุบัน เป็นคำตอบให้กับพี่น้องประชาชนแล้ว ส.ว. ไม่ควรจะขวาง แต่สิ่งที่ตนยืนยันมาตลอดกับสื่อฯ คือ ไม่ร่วม กลับพรรคทหารจำแลง ไม่ว่าจะเป็นพรรคพลังประชารัฐหรือพรรครวมไทยสร้างชาติ ผู้ซึ่งเป็นระบอบประยุทธ์ทั้งคู่ จะไม่จับมือร่วมงานด้วยอย่างแน่นอนเพราะไม่สามารถอยู่กับอุดมการณ์ในการสืบทอดอำนาจของทหารได้ จึงคิดว่าพรรคร่วมฝ่ายค้านขณะนี้เป็นคำตอบ ที่ค่อนข้างชัดกับปัญหาความท้าทายของประเทศขณะนี้ขณะพรรคแกนนำพรรคร่วมฝ่ายค้าน เช่น เพื่อไทย มีความจำเป็นจะต้องเติมเสียง จากพรรคร่วมรัฐบาล เพื่อจัดตั้งรัฐบาลหลังเลือกตั้ง พรรคก้าวไกล จะรับได้หรือไม่ นายพิธา ยืนยันว่า ความสัมพันธ์พรรคร่วมฝ่ายค้านไม่ใช่พรรคเพื่อไทยพรรคเดียว ยังมีพรรคเสรีรวมไทย และพรรคพลังประชาชาติ ตนคิดว่าเหนียวแน่นมาโดยตลอดโดยพยายามโฟกัสที่ภาพใหญ่ ศัตรูตัวจริงและประชาชน คือใคร นั่นคือ ระบอบประยุทธ์ ดังนั้น มองที่ภาพใหญ่ ในการแก้ไขปัญหา คิดว่าได้แสวงจุดร่วม สงวนจุดต่าง ในการทำงานด้วย ปีนี้เป็นปีที่สี่ได้รู้จักกันมากขึ้น พร้อมยืนยันในส่วนของพรรคก้าวไกล ไม่ว่าพรรคอื่นจะพูดอย่างไร ยังพอที่จะหาจุดร่วมในการทำงาน ร่วมกันในอนาคต เพื่อประเทศของเราได้
“อนุสรณ์” แซะ “ประยุทธ์” สำเนียงส่อภาษา กิริยาส่อสกุล หลังฉุนสื่อ ถูกถามปมหลานพัวพันธุรกิจตู้ห่าว|“อนุสรณ์” แซะ “ประยุทธ์” สำเนียงส่อภาษา กิริยาส่อสกุล แนะภาวะผู้นำเสื่อมถอยควบคุมตัวเองไม่ได้ก็เก็บของกลับบ้านไปดีกว่านายอนุสรณ์ เอี่ยมสะอาด รองเลขานุการคณะกรรมการยุทธศาสตร์และทิศทางการเมืองพรรคเพื่อไทย กล่าวถึงกรณี พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม โมโห ฉุนเฉียว หลังถูกจี้ถามปมที่นายชูวิทย์ กมลวิศิษฎ์ อดีตหัวหน้าพรรครักประเทศไทย เปิดโปงหลักฐานแฉโยงชื่อหลานชายของ พล.อ.ประยุทธ์ เข้าไปเอี่ยวคดีตู้ห่าวหรือไม่ ว่า ดูเหมือนพล.อ.ประยุทธ์ ตอนถูกถามเรื่องหลานชายเอี่ยวคดีตู้ห่าว กับตอนพูดเรื่องจะไปเปิดตัวกับพรรครวมไทยสร้างชาติ จะเป็นคนละคนกัน สำเนียงส่อภาษา กิริยาส่อสกุล 8 ปีที่ผ่านมาคนไทยต้องรับสภาพพล.อ.ประยุทธ์ ที่ภาวะผู้นำเสื่อมถอย พอนึกได้ก็บอกว่าจะปรับปรุงตัวให้ดีขึ้น แต่พอเรื่องไหนจวนตัวเสี่ยงจะเขวี้ยงงูไม่พ้นคอก็ออกอาการโมโหฉุนเฉียวพาลใส่ประชาชน สภาพเหมือนคนควบคุมตัวเองไม่ได้ สื่อมวลชนถามว่าหลานชายมีเอี่ยวคดีตู้ห่าวหรือไม่ ก็ตอบไป ไม่เห็นต้องโมโหฉุนเฉียวเกรี้ยวกราดอะไรขนาดนั้นประชาชนตั้งคำถาม 8 ปีที่ผ่านมา ข้าราชการระดับสูงหลายคนที่มีพฤติกรรมไม่เหมาะสม ได้รับอิทธิพลหรือถูกครอบงำจากพล.อ.ประยุทธ์ หรือไม่ ศึกอภิปรายเป็นการทั่วไป โดยไม่มีการลงมติ ตามรัฐธรรมนูญ มาตรา 152 ภายใต้ยุทธการถอดหน้ากากคนดีย์ 4ปีแปดเปือน นอกจากจะมีประเด็นเกี่ยวกับการทุจริตคอรัปชั่น การจัดซื้อจัดจ้างผิดปกติมีปัญหา เชื่อว่าประเด็นภาวะผู้นำเสื่อมถอยของพล.อ.ประยุทธ์ จะต้องถูกนำมาตั้งคำถามด้วยทั้งนี้ พล.อ.ประยุทธ์ อย่าทำเป็นโมโหฉุนเฉียวกลบเกลื่อนใส่ทุกคน ทุกครั้งที่จวนตัว ตอบไม่ได้ ไปไม่เป็น ถ้าควบคุมอารมณ์ตัวเองไม่ได้ ภาวะผู้นำเสื่อมถอยก็ให้เก็บของกลับบ้าน
เปิดกำหนดการ "บิ๊กตู่" เข้าสังกัดรวมไทยสร้างชาติ ฤกษ์ดีโชว์วิสัยทัศน์ 9 ม.ค.นี้|เปิดกำหนดการ "บิ๊กตู่" เข้าสังกัดรวมไทยสร้างชาติเป็นทางการ 6 โมงเย็น ขึ้นเวทีโชว์วิสัยทัศน์ ทิศทางก้าวต่อไปเพื่อคนไทยทั้งชาติกำหนดการของ พล.อ.ประยุทธ์ จันทร์โอชา นายกรัฐมนตรี และรมว.กลาโหม ในการสมัครเข้าเป็นสมาชิกพรรครวมไทยสร้างชาติในวันที่ 9 ม.ค.นี้ ที่ศูนย์การประชุมแห่งชาติสิริกิติ์ Exhibition Hall 1 ชั้นG ภายใต้ชื่อ “งานรวมใจ รวมไทยสร้างชาติ”โดยในช่วงก่อนพิธีการ เวลา 16.50 – 17.15 น. จะมีการเสวนาภาษาไตรงรงค์ โดยนายไตรรงค์ สุวรรณคีรี จากนั้นเวลา 17.30 น. จะเริ่มเข้าสู่ช่วงไฮไลท์ของงาน จะมีการเปิดวีดิทัศน์ของพรรค พร้อมกับการเปิดตัวสมาชิกพรรค คนรุ่นใหม่ คนรุ่นใหญ่ และนายพีระพันธุ์ สาลีรัฐวิภาค หัวหน้าพรรค จะได้กล่าวถึงแนวคิดและจุดยืนของพรรคในส่วนของ พล.อ.ประยุทธ์ จะขึ้นเวทีในเวลา 18.00 น. เพื่อกล่าวถึง Mission และทิศทางก้าวต่อไปเพื่อคนไทยทั้งชาติ Kick off Moment รวมใจ รวมไทยสร้างชาติ โดยผู้บริหารพรรค ก่อนถ่ายภาพร่วมกัน และปิดท้ายด้วยการร้องเพลงสรรเสริญพระบารมี
คอหวยรู้หรือยัง? ทะเบียนรถนายกฯ ลงพื้นที่สิงห์บุรี รีบส่องลุ้นโชคงวด 17 ม.ค.66|คอหวยส่องด่วน! เตรียมลุ้นโชคงวด 17/01/66 หลังนายกฯ ลงพื้นที่สิงห์บุรี เผยทะเบียนรถนายฯ เลขอย่างสวย วานนี้ (7 ม.ค.) พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้ลงพื้นที่ ณ ชุมชนน้ำตาล บริเวณวัดโฆสิทธาราม อ.อินทร์บุรี จ.สิงห์บุรีการลงพื้นที่ครั้งนี้ นายกฯ ได้ฟังความคืบหน้าและตรวจเยี่ยมพนังกั้นน้ำริมแม่น้ำเจ้าพระยา ซึ่งเป็นโครงการก่อสร้างระบบป้องกันน้ำท่วมพื้นที่ชุมชนน้ำตาล ระยะที่ 2โดยดำเนินการก่อสร้างตั้งแต่ปี พ.ศ. 2563 - 2566 มีความยาวตลอดแนวคันกั้นน้ำ 3,461 เมตร พื้นที่ป้องกันอุทกภัย 2.20 ตารางกิโลเมตร มีระดับป้องกันน้ำ 15.35 เมตร ขณะนี้ดำเนินการไปแล้วทั้งสิ้น ร้อยละ 82.40ทั้งนี้ เมื่อโครงการแล้วเสร็จ จะช่วยบรรเทาปัญหาอุทกภัยในพื้นที่ โดยเฉพาะช่วงเวลาน้ำหลาก ลดผลกระทบต่อพื้นที่เกษตรกรรม แหล่งเศรษฐกิจ และบ้านเรือนของ ปชช.โอกาสนี้ นายกฯ ยังได้พูดคุยและให้ข้อคิดกับนักเรียนประถมศึกษาชั้นปีที่ 5 โรงเรียนวัดโฆสิทธาราม พร้อมถ่ายภาพร่วมกับเด็กนักเรียน ก่อนออกเดินทางไปยังบริเวณพื้นที่จัดกิจกรรม “ข้าวรักษ์โลก”พลเอก ประยุทธ์ ได้เดินทางไปเป็นประธานเปิดกิจกรรมข้าวรักษ์โลก BCG Model (นาปรัง) ณ บริเวณพื้นที่นานำร่อง หมู่ที่ 1 ต.น้ำตาล อ.อินทร์บุรี จ.สิงห์บุรี โอกาสนี้ นายกฯ ได้ขับรถดำนาปลูกข้าวร่วมกับชาวนา และปล่อยปลานิลร่วมกับเกษตรกร พร้อมเยี่ยมชมนิทรรศการการดำเนินโครงการข้าวรักษ์โลก BCG Modelสำหรับโครงการข้าวรักษ์โลก BCG Model (นาปรัง) จะดำเนินการนำร่องผลิตข้าวนาปรัง หรือข้าวที่เพาะปลูกในฤดูแล้ง หรือนอกฤดูฝน มีพื้นที่เป้าหมาย 10 จังหวัด ประกอบด้วย จ.เชียงราย กำแพงเพชร พิษณุโลก นครสวรรค์ ชัยนาท สิงห์บุรี ลพบุรี นครศรีธรรมราช พัทลุง และสงขลาปัจจุบันได้ดำเนินการไปแล้วกว่า 7 จังหวัด จนได้รับผลสำเร็จ และสามารถเพิ่มรายได้ให้แก่ชาวนาในโครงการฯ ได้ทั้งนี้ ข้าวรักษ์โลก BCG Model จะเป็น “ต้นแบบ” ในการขยายผลความสำเร็จสู่สินค้าเกษตรอื่น ๆ เพื่อให้ภาคเกษตรของไทยมีความเข้มแข็งสามารถแข่งขันได้ในระดับสากล มีคุณภาพชีวิตที่ดีและมั่นคง หลังจากนั้นนายกรัฐมนตรี ได้พบปะกับประชาชน และถ่ายรูปอย่างเป็นกันเอง นายกไม่เคยหยุดคิด คิดแล้วค่อยทำไป วันนี้สุขภาพก็ดีขึ้นมาก แล้วเราจะอยู่อายุยืนยาวนี่คืออนาคตจะทำอย่างไรจะอยู่ได้อย่างไร ต้องดูแลตัวเอง พร้อมกับระบุว่าให้ถ่ายรูปกับรัฐมนตรีคนอื่นบ้างเนื่องจากมีรัฐมนตรีหลายท่านลงพื้นที่พร้อมกันขณะเดียวกันก็มีชาวบ้านนำสมุดมาให้นายกรัฐมนตรีเซ็น ได้เขียนข้อความว่า ลุงตู่สู้ๆ คนอินทร์บุรีเป็นกำลังใจให้ท่าน นายกอยู่คู่กับประชาชนชาวไทยตลอดปีได้ตลอดไปทั้งนี้ สำหรับการลงพื้นที่ครั้งนี้ นายกรัฐมนตรีใช้รถยนต์ Toyota Alphard สีดำหมายเลขทะเบียน กง 44 สิงห์บุรี ซึ่งบรรดาชาวบ้านและคอหวยก็ไม่พลาดรีบมาส่งทะเบียนรถนายกฯ เพื่อเตรียมนำไปเสี่ยงโชคในงวดวันที่ 17 มกราคม 2566 ที่จะถึงนี้
“ธนกร” แนะ “พิธา” ก่อนห่วงนายกฯ ควรห่วงตัวเองก่อนดีกว่า|“ธนกร” ป้อง”บิ๊กตู่” แนะ “พิธา” ก่อนห่วงนายกฯ ควรห่วงตัวเองก่อนดีกว่า จะได้ ส.ส.กลับมาเท่าเดิมหรือไม่ แจงลงพื้นที่ประชาชนยังเรียกร้องให้นั่งนายกฯ อีกสมัยนายธนกร วังบุญคงชนะ รัฐมนตรีประจำสำนักนายกรัฐมนตรี กล่าวถึงกรณีที่นายพิธา ลิ้มเจริญรัตน์ หัวหน้าพรรคก้าวไกล ระบุว่า การที่ พล.อ.ประยุทธ์ จันทร์โอชา นายกฯ และรมว.กลาโหม สังกัดพรรครวมไทยสร้างชาตินั้น ไร้ราคา แค่เหล้าเก่าในขวดใหม่ว่า คงเป็นความคิดจากประสบการณ์ตรงของนายพิธา เมื่อครั้งที่พรรคอนาคตใหม่ถูกยุบพรรค แล้วก็ไหลมารวมกันที่พรรคก้าวไกล ซึ่งไม่ได้เป็นพรรคใหม่ที่มีอุดมการณ์อะไรใหม่ๆ เลย นอกจากสานต่ออุดมการณ์เดิมจากแกนนำพรรคอนาคตใหม่ ซึ่งต่างจากท่านนายกฯ ที่วันนี้ลงพื้นที่แก้ปัญหาให้ประชาชนในพื้นที่ไหนก็ได้รับเสียงตอบรับและเรียกร้องให้กลับมาเป็นนายกฯ อีกสมัยส่วนกรณีที่ระบุว่าท่านนายกฯ อาจจะตกหลุมรัฐธรรมนูญที่เขียนมาเอง เพราะต้องมี ส.ส.ให้ครบ 25 คนจึงจะมีสิทธิ์เสนอชื่อแคนดิเดตนายกรัฐมนตรีได้นั้น ถ้าหากนายพิธาเปิดใจกว้าง มองความจริงโดยไม่ใช้อคติก็จะพบว่า วันนี้แม้แต่ ส.ส.พรรคก้าวไกลเองก็ยังเลิกหลงคารมนายพิธาแล้ว ปรากฎเป็นข่าวตามสื่อต่างๆ ว่าย้ายไปสังกัดพรรคการเมืองอื่น เพราะทนปากที่พูดเหมือนจะรักษาผลประโยชน์ให้กับประชาชน แต่พฤติกรรมเห็นอยู่ทนโท่ว่าทำเพราะมีวัตถุประสงค์แอบแฝงไม่ได้ใช่หรือไม่ ดังนั้น ก่อนที่จะห่วงคนอื่น นายพิธาควรห่วงตัวเองก่อนดีกว่าว่า ในการเลือกตั้งสมัยหน้าจะได้ ส.ส.กลับมาถึง 25 คนเพื่อสานฝันเป็นนายกฯ ได้หรือไม่ทั้งนี้ คนที่มองคนเห็นต่างกับตัวเองว่า เป็นพวก ส.ส.ถูกดูด หรือเป็นประชาธิปไตยแบบกล้วยนั้น คนที่ดูถูกแม้กระทั่ง ส.ส.ด้วยกันเองแบบนี้ ไม่น่าจะมีวุฒิภาวะพอจะพูดถึงเรื่องประชาธิปไตยได้แล้ว ประชาชนจะกล้าฝากความหวังให้เป็นนายกฯ ได้หรือ หน้าที่ของฝ่ายค้านไม่คิดทำ กลับไปวิ่งประกันตัวแกนนำหมิ่นสถาบัน คนแบบนี้หรือที่เสนอตัวมาเป็นรัฐบาลมาบริหารประเทศ เชื่อว่าประชาชนรอให้บทเรียนในการเลือกตั้งครั้งหน้าอยู่อย่างแน่นอน 
ศักดิ์สยาม เผยไทยหวนเช็กวัคซีนขณะเข้าประเทศ เริ่ม 9 ม.ค. รับชาวจีนแห่เที่ยวนอก|เว็บไซต์ของพรรคภูมิใจไทย เผยแพร่บทความฉบับหนึ่งเมื่อวันเสาร์ (7 ม.ค.) ระบุว่า นายศักดิ์สยาม ชิดชอบ รัฐมนตรีว่าการกระทรวงคมนาคม ซึ่งเป็นสมาชิกสภาผู้แทนราษฎร (ส.ส.) แบบบัญชีรายชื่อของพรรค เผยว่าจะนำมาตรการตรวจการฉีดวัคซีนป้องกันโรคโควิด-19 มาใช้กับชาวต่างชาติที่จะเดินทางเข้าประเทศอีกครั้งรัฐมนตรีรายนี้ อ้างว่า สำนักการบินพลเรือนแห่งประเทศไทย (กพท.) ออกประกาศนักบิน (NOTAM) ว่าจะนำมาตรการนี้มาใช้ระหว่างวันจันทร์ (9 ม.ค.) เวลา 08.00 น. จนถึงวันที่ 31 ม.ค. เวลา 00.59 น.ประกาศดังกล่าวมีข้อกำหนดทั้งหมด 7 ข้อ หนึ่งในนั้นคือ มีการกำหนดให้ผู้เดินทางเข้าประเทศต้องแสดงข้อมูลการฉีดวัคซีนป้องกันโรคโควิด-19 ครบ 2 เข็ม หรือใบรับรองแพทย์ว่าหายจากโรคโควิด-19 ไม่เกิน 6 เดือน แต่ถ้าหากยังไม่เคยฉีดวัคซีน ต้องมีใบรับรองแพทย์พร้อมเหตุผลอีกข้อกำหนดหนึ่งในประกาศนี้ระบุว่า ถ้าผู้เดินทางคนนั้น มาจากประเทศที่ห้ามไม่ให้ผู้ติดโรคโควิด-19 กลับประเทศ เช่น อินเดีย จะต้องมีประกันสุขภาพครอบคลุมการรักษาโรคโควิด-19 ตลอดเวลาที่อยู่ในประเทศไทยและบวกเพิ่มอีก 7 วันอย่างไรก็ตาม มาตรการเหล่านี้ไม่บังคับใช้กับผู้ถือพาสปอร์ตไทยมาตรการนี้เกิดขึ้นท่ามกลางความกังวลของหลายชาติจากการคาดการณ์ว่าจะมีนักท่องเที่ยวจากจีนหลั่งไหลเข้ามาจำนวนมาก ตามหลังการเปิดประเทศของรัฐบาลจีนตั้งแต่วันอาทิตย์ (8 ม.ค.) เพราะขณะนี้มีการรายงานว่าการแพร่ระบาดของโรคโควิด-19 ในประเทศจีนกำลังรุนแรง หลังจากรัฐบาลจีนประกาศผ่อนคลายมาตรการป้องกันโรคดังกล่าวกะทันหันเมื่อปลายปีที่แล้วเหตุนี้ทำให้หลายชาติใช้มาตรการให้ผู้เดินทางมาจากจีนต้องแสดงเอกสารว่าไม่ติดโควิดก่อนเดินทาง ขณะที่บางชาติบังคับให้ผู้โดยสารตรวจโควิดเมื่อเดินทางมาถึง เช่น ญี่ปุ่น และเกาหลีใต้ ขณะที่บางชาติถึงกับห้ามผู้ที่เดินทางมาจากจีน ไม่ว่าสัญชาติใดก็ตาม เข้าประเทศ เช่น โมร็อกโก
“ยุทธพงศ์” ชงพรรคสอบปมอดีตรองนายกฯ เป็นชู้เมียคนอื่น|“ยุทธพงศ์” เผย “ทนายตั้ม” รับอดีตรองนายกฯเป็นชู้เมียคนอื่นอยู่รัฐบาล “ยิ่งลักษณ์” ยัน หากเป็นเด็กเพื่อไทย ไม่เอาไว้ชงพรรคสอบทันที – แฉกลับ ครม. บิ๊กตู่ ก็มี รมต. 2 เมีย ประกาศอภิปราย 152 เจอแน่นายยุทธพงศ์ จรัสเสถียร ส.ส.มหาสารคาม และรองหัวหน้าพรรคเพื่อไทย พร้อม นายจิรพงษ์ ทรงวัชราภรณ์ ส.ส.นนทบุรี กล่าวถึง นายษิทรา เบี้ยบังเกิด เลขาธิการมูลนิธิทีมงานทนายประชาชนฯ ออกมาแฉมีอดีตรองนายกรัฐมนตรี มีความสัมพันธ์ในเชิงชู้สาวกับภรรยาของคนอื่น ว่า ตอนนี้ทุกก็อยากจะรู้ คือใคร แต่เท่าที่ตนเองไล่รายชื่ออดีตรองนายกรัฐมนตรีของไทย พบว่า หลายคนอายุมากแล้ว 80-90 กว่ากันหมดแล้ว ไม่น่าไหวกับเรื่องแบบนี้ และดูจากในรูปยังหนุ่มมาก ไม่น่าถึง 60 ปีอีกทั้งเมื่อตนให้บุคคลที่สนิบกับทนายตั้มโทรไปสอบถามก็ได้ข้อมูล ว่า เป็นอดีตรองนายกรัฐมนตรี รัฐบาลยุคนางสาวยิ่งลักษณ์ ชินวัตร อดีตนายกรัฐมนตรี ซึ่งก็มีนายยงยุทธ วิชัยดิษฐ แต่ท่านยืนยันกับตนแล้ว ไม่ใช่แน่นอน ที่เหลือก็มี นายปลอดประสพ สุรัสวดี? / นายพงศ์เทพ เทพกาญจนา / ร.ต.อ.เฉลิม อยู่บำรุง แต่ก็มีรองนายกฯจากพรรคร่วมรัฐบาลด้วย ดังนั้น สื่อก็ต้องไปสอบถามทนายตั้มเอง ว่าเป็นใคร แต่เรื่องนี้เอาไว้ไม่ได้ เพราะมันเป็นเรื่องจริยธรรม?ของผู้ดำรงตำแหน่ง และไม่ใช่พรรคเพื่อไทยทำแล้วจะไม่ผิด จึงเรียกร้องไปยังพล.อ.ประยุทธ์ จันทร์?โอชา? นายกรัฐมนตรี ต้องเอาจริงกับเรื่องนี้ ดูว่ากล้าหรือไม่ เพราะตอนนี้ คณะรัฐมนตรีของพล.อ.ประยุทธ์ ก็มีรัฐมนตรี ที่มีพฤติกรรมผิดจริยธรรมเหมือนกันส่วนเรื่องอดีตรองนายกฯ ที่ถูกแฉว่าเป็นชู้กับเมียชาวบ้านนั้น หากทนายตั้ม เปิดเผยว่าอยู่ในพรรคเพื่อไทย ตนก็ไม่เอาไว้เช่นกัน ในฐานะรองหัวหน้าพรรค ก็จะยื่นเรื่องให้นพ.ชลน่าน ศรีแก้ว หัวหน้าพรรค ดำเนินการสอบทันที
เพื่อไทย ค้านมติบอร์ด สปสช. ชะลอจ่ายงบ 13.5 ล้านคน จี้เร่งหาทางออกก่อนสาย|เพื่อไทย ค้านมติบอร์ด สปสช.ชะลอจ่ายงบสร้างเสริมสุขภาพและป้องกันโรค กลุ่มประกันสังคม สิทธิข้าราชการ-รัฐวิสาหกิจ กระทบคนไทย 13.5 ล้าน "ชลน่าน" ชี้เร่งหาทางออกก่อนสายนพ.ชลน่าน ศรีแก้ว ส.ส.น่าน และหัวหน้าพรรคเพื่อไทย กล่าวว่า สืบเนื่องจากมติคณะกรรมการหลักประกันสุขภาพแห่งชาติ (บอร์ด สปสช.) ที่มีนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข เป็นประธาน เมื่อวันที่ 14 ธันวาคม 2565 ได้มีมติชะลอการจ่ายเงินงบประมาณสร้างเสริมสุขภาพและป้องกันโรคในส่วนของประชาชนที่ไม่ใช่สิทธิบัตรทองออกไปก่อน เนื่องจากมีข้อทักท้วงทางกฎหมายในประเด็นงบประมาณสร้างเสริมสุขภาพและป้องกันโรคที่ครอบคลุมเฉพาะผู้มีสิทธิบัตรทองเท่านั้น โดยให้รอความเห็นจากสำนักเลขาธิการคณะรัฐมนตรีและคณะกรรมการกฤษฎีกาจึงมีผลให้งบประมาณสร้างเสริมสุขภาพและป้องกันโรค งบป้องกันการติดเชื้อเอชไอวี งบประมาณระบบการดูแลระยะยาวด้านสาธารณสุขสำหรับผู้สูงอายุที่มีภาวะพึ่งพิง และกองทุนหลักประกันสุขภาพในระดับท้องถิ่นหรือพื้นที่เฉพาะส่วนของผู้ที่ไม่ได้ใช้สิทธิบัตรทองถูกชะลอไปอย่างไม่มีกำหนดการชะลองบประมาณดังกล่าวส่งผลกระทบต่อคนจำนวนมากมายที่ไม่ได้ใช้สิทธิบัตรทอง เช่น ทำให้ การฉีดวัคซีนที่จำเป็นและสำคัญในเด็ก, การให้ยาป้องกันในกลุ่มผู้ที่เสี่ยงติดเชื้อเอชไอวี, การให้ยายุติการตั้งครรภ์ และการให้ถุงยางอนามัยแก่ผู้ที่ไม่ได้ใช้สิทธิ์บัตรทองถูกยกเลิกให้บริการจากสถานบริการเดิม แล้วให้ไปรับบริการจากสถานบริการอื่นตามสิทธิอื่นที่มีอยู่ ทำให้เกิดความสับสน และความเดือดร้อนไม่สะดวกต่อประชาชนที่จริงแล้ว การให้บริการสร้างเสริมสุขภาพและป้องกันโรคแก่ทุกสิทธิเป็นบทบาทที่ สปสช ได้ทำต่อเนื่องกันมา 10 กว่าปี อีกทั้งงบประมาณที่ สปสช.ขอความเห็นชอบจากสภาผู้แทนราษฎรก็แจ้งไว้ว่า จะใช้งบประมาณก้อนนี้สำหรับประชาชนทุกสิทธิดังนั้น หาก สปสช.กังวลเรื่อง ข้อทักท้วงทางกฎหมาย ก็ควรทำให้เกิดความชัดเจน แต่ต้องไม่สร้างผลกระทบต่อคนจำนวนมากมายเช่นนี้ โดยจัดให้บริการไปพลางก่อนเหมือนที่ได้ปฏิบัติมาเป็นเวลา 10 กว่าปี ระหว่างรอการพิจารณาทางกฎหมายนายแพทย์ชลน่าน ขอเรียกร้องให้1.กระทรวงสาธารณสุข และ สปสช.ต้องรีบจัดสรรงบไปยังสถานบริการให้เร็วที่สุด ตามขั้นตอนและวิธีการเดิมไปก่อน เพื่ออำนวยความสะดวกให้กับพี่น้องประชาชน2.เร่งพิจารณาข้อกฎหมาย โดยคณะกรรมการกฤษฎีกาต้องรีบชี้ชัดในข้อกฎหมายโดยเร็ว 3.อยากให้ทุกฝ่ายที่เกี่ยวข้องพิจารณาว่าการชะลอการจ่ายเงินส่วนนี้เป็นการละเมิด พ.ร.บ.งบประมาณรายจ่ายประจำปีงบประมาณ 2566 หรือไม่“การชะลอจ่ายประมาณส่วนนี้ไป รวมแล้ว 514 ล้านบาท กระทบกับพี่น้องประชาชน 13.5 ล้านคน ทั้งกลุ่มผู้มีประกันสังคม ข้าราชการ รัฐวิสาหกิจ ซึ่งจะมีกลุ่มบิดา-มารดาของผู้ที่ได้ใช้สิทธินี้ได้รับผลกระทบไปด้วย สิ่งนี้เกิดขึ้นจากการตีความของคณะที่ปรึกษาทางกฎหมายที่มีข้อสังเกตจึงส่งไปให้คณะกฤษฎีกาตีความ ทั้งที่งบประมาณส่วนนี้ดำเนินการกันมาตั้งแต่ปี 2545 ไม่มีปัญหาอะไร อีกทั้งงบก้อนนี้อยู่ในงบประมาณปี 2566 ซึ่งผ่านการพิจารณาของรัฐสภาไปแล้ว ขาเข้าสมาชิกรัฐสภาคำนวณให้หมด แต่ขาออกเอางบไปพักเอาไว้ ถ้าเป็นผม จะปลดที่ปรึกษากฎหมายคนนี้ออก ถ้าไม่มีความชัดเจนในเรื่องนี้ รอการอภิปรายตามรัฐธรรมนูญ มาตรา 152 เลย” นายแพทย์ชลน่านนายชานันท์ ยอดหงส์ สมาชิกพรรคเพื่อไทยและผู้รับผิดชอบนโยบายด้านอัตลักษณ์และความหลากหลาย พรรคเพื่อไทย กล่าวว่า การดำเนินนโยบายของกระทรวงสาธารณสุขขณะนี้ได้ส่งผลกระทบอย่างเลวร้ายต่อสุขภาพพี่น้องประชาชน และต้องการให้กระทรวงสาธารณสุขจะต้องดำเนินการพิจารณาประเด็นนี้โดยด่วน โดยเป็นที่ทราบกันดีว่า HIV เป็นโรคติดต่อทางเพศสัมพันธ์ และในปัจจุบันมีการป้องกันและรักษาแล้ว โดยสามารถทำได้ผ่านการใช้ถุงยางอนามัยและการรับประทานยา ซึ่งยาที่ประเทศไทยใช้อยู่คือตัวยาเพร็พ (PrEP) กับยาเป็ป (PEP) ซึ่งยาเป็บ (PEP) คือยาที่ป้องกัน HIV หลังจากได้สัมผัสเชื้อแล้วหรือยาต้านฉุกเฉิน ใช้ในกรณีที่ผู้มีเพศสัมพันธ์อยู่ในภาวะสุ่มเสี่ยงที่จะได้รับเชื้อเข้าร่างกาย เช่น ถุงยางอนามัยฉีกขาด หรือการล่วงละเมิดทางเพศ ซึ่งสามารถป้องกันได้ 80% และยิ่งได้รับยาเร็วมากเท่าไร ย่อมมีประสิทธิภาพในการป้องกันได้ดีขึ้นเท่านั้นส่วนตัวยาเพร็พ (PrEP) เป็นยาป้องกันก่อนได้รับเชื้อ ซึ่งมีประสิทธิภาพป้องกันสูงถึง 99% ตั้งแต่ปี 2557 เป็นต้นมา มีคนไทยที่หันมาบริโภคกันมากขึ้น ในปี 2564 มีผลสำรวจพบว่ามีผู้บริโภคยาเพร็บในประเทศไทยถึง 2.4 – 2.5 หมื่นคนต่อปี และในจำนวนผู้รับยาเพร็บมีถึง 60% ที่รับยาผ่านคลินิกและศูนย์สุขภาพภาคประชาสังคม มีเพียง 15% ที่รับผ่านโรงพยาบาล ที่เหลือเป็นการซื้อบริโภคเอง แสดงให้เห็นถึงความแตกต่างของการเลือกรับบริการในการเข้าถึงยาอย่างมากประกาศของกระทรวงสาธารณสุข ที่ไม่อนุญาตให้หน่วยบริการที่ไม่ใช่โรงพยาบาลจ่ายยาเพร็พและยาเป็บ (PrEP, PEP) ให้กับประชาชน ทำให้คลินิกและศูนย์สุขภาพภาคประชาสังคมต้องยุติการให้ยา ทั้งที่ผ่านมาคลินิกและศูนย์สุขภาพภาคประชาสังคมทำงานอย่างหนักในการให้ประชาชนเข้าถึงยาดังกล่าว ไม่ว่าจะเป็นการให้ความรู้เรื่องโรคติดต่อทางเพศสัมพันธ์ในหลายพื้นที่ทั่วประเทศ จัดการบริการยาเพร็พเชิงรุก ทำให้ประชาชนเข้าถึงยาได้อย่างง่ายและลดอัตราผู้อยู่ร่วมกับเชื้อ HIV รายใหม่ได้โดยสถิติการจ่ายยาของภาคประชาสังคมในปี 2565 มีผู้รับยาเพร็พจากมูลนิธิเพื่อนพนักงานบริการ (SWING) 6,600 กว่าคนในปี 2565 คลินิกนิรนาม 2,700 กว่าคน และสมาคมฟ้าสีรุ้งแห่งประเทศไทย 6,500 กว่าคน ประเทศไทยถือเป็นประเทศแรกที่นำยาเพร็พเข้ามาป้องกันการแพร่ระบาดของเชื้อ HIV โดยมีองค์กรภาคประชาสังคมเหล่านี้จ่ายยาเพร็พให้กับประชาชนเพื่อลดความเสี่ยงของการแพร่ระบาด ทำให้ผู้ติดเชื้อรายใหม่ลดลง เพื่อดูสถิติแล้ว พบว่า ในพื้นที่ กทม. ที่มีผู้บริโภคยาเพร็พมากกว่าที่สุด ผู้ติดเชื้อรายใหม่ไม่เพิ่มขึ้น และมีแนวโน้มลดลงด้วย“การให้ไปรับบริการที่โรงพยาบาลเท่านั้น เป็นการสร้างปัญหาให้กับการจัดการของโรงพยาบาล รวมถึงสร้างปัญหาในการเข้าถึงยาป้องกันเชื้อ HIV ของประชาชน เนื่องจากโรงพยาบาลให้บริการในเวลาราชการและมีผู้ใช้บริการจำนวนมาก ทำให้ผู้ต้องการใช้ยาเพร็พใช้เวลานาน หรือต้องหยุดงานเพื่อรอรับยาเพร็พ ทำให้สูญเสียโอกาสทางเศรษฐกิจ ขาดรายได้เพื่อเข้าถึงยา ต่างจากศูนย์บริการทางการแพทย์ของภาคประชาสังคมที่สามารถจองคิวล่วงหน้าได้ อีกทั้งศูนย์บริการฯ ยังเก็บข้อมูลในรูปแบบนิรนาม จึงทำให้ผู้รับบริการรู้สึกสบายใจและเป็นส่วนตัว ต่างจากการเข้ารับบริการในโรงพยาบาลที่ต้องใช้บัตรประชาชน เพราะโรงติดต่อทางเพศสัมพันธ์ถือเป็นเรื่องส่วนตัวมากนอกจากนี้ รัฐมนตรีว่าการกระทรวงสาธารณสุขต้องทราบดีกว่า บุคลากรทางการแพทย์มีภาระงานล้นมืออยู่แล้ว ทำไมถึงออกมาตรการยาเพร็พที่ทำให้บุคลากรทางการแพทย์ทำงานกันมากขึ้น ซ้ำร้ายยังเป็นการทำลายบทบาทความสำคัญของภาคประชาสังคมที่ทำงานด้านนี้มาอย่างยาวนานและสร้างความเข้มแข็งให้กับชุมชนนายชานันท์กล่าวว่า ปี 2564 ผู้รับบริการยาเพร็พ มี 25,000 รายต่อปี เป็นตัวเลขที่น้อยมากเมื่อเทียบกับโครงการเอดส์แห่งสหประชาชนชาติ หรือ UNAIDS ที่ตั้งเป้าหมายให้ประชากรไทยเข้าถึงยาเพร็พได้ 140,000 คนต่อปี หากมีการดำเนินการนี้ต่อไป อาจทำให้มีผู้มารับยาเพร็พน้อยลงไปด้วย และส่งผลต่อสุขภาวะของคนไทยในปี 2565 มีประชากรไทยติดเชื้อ HIV 520,000 ราย เป็นผู้ติดเชื้อใหม่ 6,500 คน พบในกลุ่มชายรักชาย หญิงข้ามเพศ พนักงานบริการทางเพศ กลุ่มวัยรุ่น และคู่รักที่มีผลเลือดต่างกัน ซึ่งภายหลังประกาศนี้ ก็มีกลุ่ม LGBT ที่ออกมาต่อต้านประกาศดังกล่าวอย่างมาก“การดำเนินการนี้ยังขัดกับหลักยุทธศาสตร์แห่งชาติว่าด้วยการยุติปัญหาเอดส์ ตั้งแต่ปี 2560-2573 ที่ตั้งเป้าลดผู้อยู่ร่วมกับเชื้อ HIV รายใหม่ไม่เกิน 1,000 คนต่อปี และปี 2573 จะขจัดโรค HIV หรือเอดส์ไปจากประเทศไทย บทบาทของกระทรวงสาธารณสุขคือการเสริมสร้างสุขอนามัย การป้องกันควบคุมโรค การฟื้นฟูสมรรถภาพของประชาชน จำเป็นต้องพัฒนาการเข้าถึงและกระจายทรัพยากรให้ประชาชนอย่างทั่วถึง ไม่ใช่การผูกขาดทรัพยากรที่ทำให้ประชาชนเจ็บป่วยและอ่อนแอลง จึงขอให้เรียกร้องให้คลินิกและศูนย์สุขภาพภาคประชาสังคมดำเนินการให้บริการยาเพร็พต่อไปได้ โดยมีภาครัฐสนับสนุนงบประมาณ และในฐานะตัวแทน LGBT ขอเรียกร้องให้รัฐมนตรีกระทรวงสาธารณสุข คิด วิเคราะห์ และแยกแยะประเด็นนี้อย่างรอบคอบ”นายชานันท์ กล่าวด้าน ดร.ลิณธิภรณ์ วริณวัชรโรจน์ รองเลขาธิการพรรคเพื่อไทย กล่าวว่า สำหรับความห่วงใยในประเด็นนี้ นโยบายบางเรื่องที่พรรคการเมืองบางพรรคประกาศคือการพูดแล้วทำ แต่เรื่องที่ทำบางเรื่องอาจส่งผลกระทบต่อคุณภาพชีวิตของพี่น้องประชาชน โดยเฉพาะผู้มีส่วนรับผิดชอบโดยตรงอย่างรัฐมนตรีว่าการกระทรวงสาธารณสุข พรรคเพื่อไทยขอฝากประเด็นนี้และฝากความห่วงใยไปยังพี่น้องประชาชน และสัญญาว่าจะดำเนินการเรียกร้องสิทธิในประเด็นนี้อย่างเต็มที่
เปิดชื่อ 12 รองนายกรัฐมนตรีสมัยยิ่งลักษณ์ ใครทำอะไรอยู่|เรื่องแซ่บตลอดหลายวันที่ผ่านมา คงหนีไม่พ้นข้อกล่าวหาเชิงชู้สาวที่ทนายตั้ม-ษิทรา เบี้ยบังเกิด ออกมาเปิดเผยว่าเกี่ยวข้องกับอดีตรองนายกรัฐมนตรีคนหนึ่งในสมัยรัฐบาลนางสาวยิ่งลักษณ์ ชินวัตร ข้อกล่าวหาดังกล่าวก็เป็นเรื่องหนึ่ง แต่สิ่งที่น่าสนใจกว่านั้นในจังหวะการเมืองที่กำลังเข้าด้ายเข้าเข็มก่อนการเลือกตั้งที่กำลังจะมาถึง คือ บรรดารองนายกรัฐมนตรีเหล่านั้นหลายคนก็ยังคงโลดแล่นในการเมืองไทย ขณะเดียวกันหลายคนเลือกยุติบทบาทของตัวเองไปแล้วดังนั้น Sanook.com จึงขอพามาสำรวจว่า 12 รองนายกรัฐมนตรีสมัยยิ่งลักษณ์เป็นใครกันบ้าง และบุคคลเหล่านี้กำลังทำอะไรอยู่กิตติรัตน์ • โกวิท • เฉลิม • ชุมพล • นิวัฒน์ธำรง • ประชา • ปลอดประสพ • พงษ์เทพ • ยงยุทธ์ • ยุคล • ยุทธศักดิ์ • สุรพงษ์
ฟังให้ชัด "บิ๊กตู่" เผยเหตุผลสมัครร่วม รทสช. ยันพร้อมสู้ในกระบวนการ ปชต.ลบข้อครหา|“บิ๊กตู่” เปิดตัวสมัครเข้า รทสช. เป็นทางการ ประกาศพร้อมสู้ในกระบวนการปชต.ลบข้อครหา โยนปชช.ตัดสิน รับลบภาพลักษณ์ไม่ได้แต่พยายามปรับตัวมาตลอด ลั่นไม่ได้หวังมีอำนาจหรืออยากเป็นใหญ่ เหตุผลมายืนตรงนี้เพราะประเทศไทยต้องไปต่อพล.อ.ประยุทธ์ จันทร์โอชา นายกรัฐมนตรีได้ลงนามสมัครเข้าเป็นสมาชิกพรรครวมไทยสร้างชาติอย่างเป็นทางการ พร้อมสวมเสื้อพรรครวมไทยสร้างชาติ ก่อนเดินทักทายสมาชิกพรรคและประชาชนที่มาร่วมงาน และขึ้นเปิดตัวบนเวที พร้อมกล่าวตอนหนึ่งถึง Mission และทิศทางก้าวต่อไปเพื่อคนไทยทั้งชาติ ว่า วันนี้ขอขอบคุณด้วยใจจริงตนเดินมาท่ามกลางหัวใจดวงเดียวกัน พวกเราคือคนไทยหัวใจเดียวกัน ทั้งตนที่นี่และที่อยู่ทางบ้านทุกฝ่ายในฐานะคนไทย วันนี้เป็นครั้งแรกในชีวิตในการสมัครเป็นสมาชิกพรคการเมืองและเป็นพรรครวมไทยสร้างชาติ ทุกคนคงคุ้นเคยเพราะตนอยู่มาหลายปี คงจำหน้าได้ วันนี้อยากบอกว่าตนลบภาพลักษณ์ของเราไม่ได้ เป็นทหารมาทั้งชีวิตแต่พยายามปรับตัวมาตลอดเมื่อนายกฯ พูดถึงช่วงนี้มีผู้มาร่วมงานส่งเสียงกรี๊ดขึ้น พล.อ.ประยุทธ์ จึงกล่าวว่า พูดจนเขิน อะไรก็ดีไปหมด ที่ตนมีวันนี้ได้เพราะพวกเรา เพราะเราคือประเทศไทย คือแผ่นดินที่ศักดิ์สิทธิ์ เราเกิดที่นี่หากินที่นี่ บางท่านก็อยู่ที่นี่ บางท่านก็ไม่อยู่แล้วแต่บุคคล แต่เราต้อง ดำรงรักษาแผ่นดินนี้ให้มากที่สุด รู้สึกตื้นตันใจ ตนไม่เคยตื่นเต้นมาก่อนวันนี้ได้พูดกับผู้บริหารครับว่าตื่นเต้นปกติไม่กลัวอะไรอยู่แล้วเพราะเป็นหนูทหารมาทั้งชีวิต แต่วันนี้กลัวความรักที่ให้กับท่านจะเพียงพอกันไหม เพราะรักทุกคนจริงๆ เพราะเราคือเจ้าของแผ่นดินนี้ อย่าที่บอกว่าตนเป็นทหารมาทั้งชีวิต ได้รับสั่งสอนมาแบบนี้มาตลอด ตั้งแต่เป็นทหารชั้นผู้น้อยมาจนเดินหน้าการบริหารประเทศ ยืนยันจะทำเพื่อควาเจริญก้าวหน้าประเทศพล.อ.ประยุทธ์ กล่าวอีกว่า เราต้องยึดมั่นในชาติ ศาสนา และพระมหากษัตริย์ นี่คือหัวใจของคนไทยทั้งชาติ เป็นสิ่งสำคัญที่สุดคนเป็นทหารมาทั้งชีวิตผ่านการถวายสัตย์มาไม่รู้กี่ครั้ง ต้องซื่อสัตย์สุจริต และตนเป็นทหารเสือราชินี มีเครื่องหมายเสือสองตัวหัวใจตรงกลาง ถามว่าทำไมหัวใจสีม่วงไม่ใช่สีแดง เพราะผู้บังคับบัญชาต้องมีหัวใจแห่งความซื่อสัตย์ สีม่วงเป็นหัวใจคนใกล้ตายต้องไม่โกหก สุจริตคนใกล้ตายต้องไม่โกหกไม่รู้วันนี้เปลี่ยนแปลงไปหรือไม่ วันนี้ความมุ่งหมายจะมาพบทุกคนเพื่อดูว่าเรายังคงรักกันเหมือนเดิมหรือไม่ และได้คำตอบในห้องนี้ก็เยอะจริงๆ ไม่เคยเจอคนเยอะแบบนี้ วันนี้ทราบว่าทุกคนมาด้วยใจ หัวใจเป็นสิ่งที่แสดงออกเห็นถึงความรักพล.อ.ประยุทธ์ กล่าวต่อว่า พูดไปชักหายตื่นเต้น บางทีเครื่องร้อนเร็ว บางทีอุณหภูมิขึ้นเร็ว วันนี้ไม่ได้มาในฐานะนายกฯ แต่มาเพื่อบอกว่าทำไมตนต้องอยู่ รู้หรือไม่ว่าทำไม จะบอกว่าทำไมมายืนตรงนี้วันนี้เมื่อเรามีหัวใจดวงเดียวกัน ทำเพื่อชาติ ศาสนา พระมหากษัตริย์ และประชาชน เป็นหลัก เราต้องเป็นที่พึ่งประชาชนทุกโอกาส เราต้องร่วมมือร่วมใจวันนี้หลายคนสงสัยว่าตนอยากเป็นต่อหรือไม่ ตนไม่ได้อยากเป็นใหญ่ ไม่ได้อยากมีอำนาจ อำนาจมีเยอะแล้วมีมาทั้งชีวิต แต่อำนาจมาพร้อมความรับผิดชอบ การมีอำนาจต้องใช้ให้ถูกต้องเป็นธรรม ตามกระบวนการ ที่มาวันนี้ไม่ได้อยากเป็น ไม่ได้อยากเป็นผู้ยิ่งใหญ่ และไม่อยากรับผลประโยชน์อะไรทั้งสิ้น วันนี้ที่มายืนตรงนี้เพราะตนเคารพในกระบวนการประชาธิปไตยของประเทศไทย ไม่ได้มาเพราะอยากอยู่ต่อ แต่อยากพูดกับทุกคนว่าประเทศไทยต้องไปต่อ บนพื้นฐาน ความมีศักยภาพ ความมั่นคง เพื่อเดินหน้าสู่การเมืองที่เป็นประชาธิปไตย ตลอดจนการพัฒนาประเทศ วันนี้ถ้ารวมใจ รวมคนไทย รวมไทยสร้างชาติ ทุกอย่างเราแก้ได้แน่พล.อ.ประยุทธ์ กล่าวว่า ฝากถึงทางบ้านด้วยเชียร์ออกทีวี ถ้าเข้าใจตนยิ้มที่บ้านก็พอ วันนี้ย้อนกลับดูว่าจะแก้ปัญหาได้อย่างไร ซึ่งตนไม่สามารถแก้คนเดียว ต้องมีทีมงานที่เรียกพรรคการเมือง หลายคนหาว่าไม่เคารพกระบวนการ วันนี้จำเป็นด้วยเหตุผลประเทศไทยต้องไปต่อสู้อนาคตที่มั่นคงมั่งคั่งและยั่งยืน จึงตัดสินใจเข้าพรรคซึ่งตนคิดแล้วคิดอีกมาหลายเดือน ถ้ารู้แบบนี้มานานแล้ว เพราะไม่แน่ใจจะมีคนรักตนอีกหรือไม่ อย่าเป็นคนขี้เบื่อเร็วนักช่วงหนึ่งมีกองเชียร์ตะโกนว่า’รักลุงๆ’ พล.อ.ประยุทธ์ จึงกล่าวว่า เราเป็นครอบครัวเดียวกัน เหมือนสามีภรรยา ต้องอย่าเบื่อกันต้องรักมากขึ้นตามเวลา ยิ่งแก่ก็ยิ่งรักมากขึ้นทุกวัน ตนปากหวานแต่จริงใจ อย่างไรก็ตามย้อนไปตั้งแต่ปี 2562 เราเข้าสู่การเลือกตั้ง แต่มีงานของเราที่ทำไม่จบตจึงนจำเป็นก้าวมาสู่ตรงนี้หลายอย่างต้องทำต่อ ทำใหม่ ทำเพิ่ม ทำอย่างไรให้เดินหน้าไปให้ได้ และในเมื่อตัดสินใจทางการเมืองร่วมกับพรรคนี้ หวังว่ามีโอกาสทำเรื่องต่างๆ ได้ วันนี้ต้องทำให้เราเข้มแข็งก่อน ประเทศไทยมีอยู่แล้วความมีเสถียรภาพ ความรัก และความสามัคคี ต้องไม่ให้ใครมาทำลายความรักความสามัคคี ซึ่งคนไทยรักสงบ แต่ถึงรบไม่ขลาดต้องต่อสู้ฟันฝ่าไปข้างหน้าดังนั้นงานที่ตนจำเป็นต้องทำต่อจำเป็นต้องมายืนตรงนี้ ประเทศไทยไม่ใช่ของใคร แต่เป็นของพวกเราทุกคร ปัญหาที่ผ่านมาทุกคนทราบดีอยู่แล้ว หลายอย่างๆ ค้างอยู่เราต้องเดินหน้าสานต่อให้ได้ พวกเราต้องไปร่วมกันให้ได้ จับมือชูไปด้วยกัน ไม่มีอะไรเอาชนะไม่ได้ ต้องฟันฝ่าอุปสรรคไปด้วยกัน เราทุกคนถึงต้องมายืนตรงนี้ในนาม’รวมไทยสร้างชาติ’ เป็นสิ่งที่ตนตัดสินใจมายืนตรงนี้ แม้เหนื่อยเครียดก็พยายามอดทน เพื่อทำสิ่งที่ดีกว่า แต่ไม่ใช่ตนพูดแล้วจะได้เลย ทุกอย่างขึ้นอยู่ที่เสียงของประชาชนตัดสินใจ ตนไปกำหนดอะไรไม่ได้อยู่แล้วในช่วงท้าย พล.อ.ประยุทธ์ กล่าวว่า จริงๆ คิดมาหลายวันคิดมาหลายเดือนว่าไปตรงไหนดีกลับบ้านนอนเลยดีกว่าแต่ก็คิดว่าแล้วเราจะนอนหลับหรือไม่ ตนก็ต้องเลือกว่าทำอย่างไรต่อไปดี ถ้าเคยดูละครบุพเพสันนิวาส วันนี้ นึกไม่ออกว่าตกลงตกลงใครต่างชาติได้อย่างไรเพราะเป็นคนพูดคำนี้ไว้เองว่าถ้าประเทศไทยจะเดินไปข้างหน้าต้องรวมไทยสร้างชาติ แล้ววันนี้เอาชื่อที่ตนพูดตั้งชื่อพรรค เดี๋ยวคงต้องเรียกลิขสิทธิ์ จากนั้นในช่วงท้ายพล.อ.ประยุทธ์ ได้นำร้องเพลงศรัทธา ของวงหินเหล็กไฟพร้อมตะโกนดังๆ ว่า รวมไทยสร้างชาติ 
"วรวัจน์" แนะ รบ.-สธ. แยกเปิดรับคนจีน ทั้งท่องเที่ยวและรักษาตัว กวาดรายได้ 2 ต่อ|"วรวัจน์" แนะ รบ.-สธ. วางมาตรการ เปิดรับทั้งคนจีนที่มาท่องเที่ยว และมารักษาตัว กวาดรายได้ 2 ต่อ โดยดำเนินการไปพร้อมกัน เพื่อให้สามารถแยกแยะคนที่มาท่องเที่ยว และมาพักรักษาตัว ออกจากกันได้ชัดเจนเมื่อวันที่ 10 มกราคม นายวรวัจน์ เอื้ออภิญญกุล คณะกรรมการยุทธศาสตร์และทิศทางการเมืองพรรคเพื่อไทย (พท.) กล่าวว่า หลังจากมีเที่ยวบินแรกจากประเทศจีนเข้ามาสู่ประเทศไทยแล้วนั้น หากติดตามจากสถานการณ์จะพบว่า คนจีนที่เข้ามาส่วนหนึ่งมาเพื่อท่องเที่ยวก็จริง แต่ก็มีอีกส่วนหนึ่งที่เดินทางเข้ามาเพื่อดูแลสุขภาพเนื่องจากระบบการรักษาโควิดของจีนไม่สามารถรองรับได้ ซึ่งวันนี้ภาวะเศรษฐกิจของประเทศไทยกำลังจะเริ่มกระเตื้องดีขึ้นอย่างช้าๆแล้ว ดังนั้นเราก็ต้องระมัดระวังอย่าให้ปัญหาการระบาดของโควิดแบบเดิมๆ กลับมาซ้ำเติมระบบเศรษฐกิจของไทยอีก ทางรัฐบาล และกระทรวงสาธารณสุขต้องดูแล และรับรองในการแยกสองส่วนนี้ออกจากกันให้ชัดเจน อย่าให้เกิดการระบาดอีกครั้งหนึ่ง เพราะจากสถานการณ์ที่ผ่านมาเราปล่อยปละละเลยจนก่อให้เกิดความเสียหายต่อประเทศไทยมามากพอแล้ว อย่าให้โอกาสครั้งนี้กลับกลายเป็นวิกฤติอีกครั้งหนึ่งของไทยเมื่อถามย้ำว่า ข้อเสนอคือต้องการให้มีการจัดระบบแยกเที่ยวบินให้ชัดเลยว่าอันไหนมาเที่ยว อันไหนมารักษาตัวแบบนี้หรือไม่ นายวรวัจน์ กล่าวว่า ก่อนอื่นต้องการให้มีการวางแผน และจัดให้มีกระบวนการรองรับให้ชัดเจนก่อน คืออย่าตั้งป้อมรังเกียจการเข้ามารักษาตัวโดยไม่ดูข้อเท็จจริง เพราะการที่ชาวจีนเข้ามารักษาสุขภาพก็ถือว่าเป็นรายได้ส่วนหนึ่งเช่นกัน และหลังจากมีการรักษาจนหายแล้วก็มีโอกาสที่คนกลุ่มนี้จะอาศัยอยู่ในประเทศไทยไปต่ออีกระยะหนึ่งเพื่อรอการระบาดที่จีนเบาบางลง ซึ่งส่วนนี้ก่อจะก่อให้เกิดรายได้ในการพักรักษาตัวระยะยาวเพิ่มอีกต่อหนึ่งด้วย และแม้จะเดินทางมาในเที่ยวบินลำเดียวกันก็ต้องมีกระบวนการพาไปดูแลรักษาตัวให้ด้วย ตนให้ความสำคัญกับกระบวนการ และมาตรการที่ชัดเจน ไม่ใช่จนถึงมีเที่ยวบินเที่ยวแรกมาถึงแล้ว วันนี้ก็ยังไม่เห็นกระบวนการ หรือมาตรการอะไรเลย ซึ่งการขาดความชัดเจนเช่นนี้ ทำให้พี่น้องประชาชนเริ่มเป็นห่วงว่ารัฐบาลอาจจะละเลย และก่อให้เกิดความเสียหายต่อระบบเศรษฐกิจเหมือนช่วงเวลาที่ผ่านมาอีกหรือไม่ ซึ่งช่วงเวลาที่ผ่านมาประชาชนก็ส่งสัญญาณเรียกร้องถึงรัฐบาลมาโดยตลอดในเรื่องการดำเนินมาตราการป้องกันในรูปแบบต่างๆแต่ทางรัฐบาลก็บริหารจัดการผิดพลาดจนทำให้เกิดวิกฤติมาแล้ว ในหลายปีที่ผ่านมา
"อนุทิน" ย้ำ ไทยพร้อมรับนักท่องเที่ยวทุกชาติ ไม่ตรวจประวัติฉีดวัคซีนโควิด-19|"อนุทิน" ย้ำ ไทยพร้อมรับนักท่องเที่ยวทุกชาติ ยกเลิกแสดงใบรับรองวัคซีนโควิด-19รองนายกรัฐมนตรีและรัฐมนตรีว่าการกระทรวงสาธารณสุข ต้อนรับนักท่องเที่ยวชาวจีนไฟลท์แรก 269 คน คาดปี 2566 มีผู้เดินทางจากประเทศต่างๆ เข้ามาเพิ่มขึ้น ยันไทยมีความพร้อมรองรับ ยกเลิกตรวจใบรับรองวัคซีนโควิด 19 เพื่อให้เกิดความคล่องตัวในการเข้าประเทศ เนื่องจากมีการฉีดวัคซีนจำนวนมากแล้ว ส่วนประเทศปลายทางหากกำหนดให้ตรวจ RT-PCR ก่อนเดินทางกลับ ให้ซื้อประกันสุขภาพ พร้อมจัดจุดฉีดวัคซีนเฉพาะชาวต่างชาติ นำร่องจังหวัดท่องเที่ยว กทม. ภูเก็ต เชียงใหม่ พัทยา โดยคิดค่าบริการตามความเหมาะสมวันที่ 9 มกราคม 2566 ที่สนามบินสุวรรณภูมิ นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วยนายศักดิ์สยาม ชิดชอบ รัฐมนตรีว่าการกระทรวงคมนาคม นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา และผู้บริหารทั้ง 3 กระทรวง ให้การต้อนรับนักท่องเที่ยวไฟลท์บินแรกจากเมืองเซี่ยเหมิน สาธารณรัฐประชาชนจีนหลังจีนเปิดประเทศนายอนุทิน กล่าวว่า เที่ยวบินแรกจากจีน คือ MF833 มีผู้โดยสาร 269 คน โดยวันนี้จะมีผู้โดยสารขาเข้าจากจีนจำนวน 15 เที่ยวบิน รวม 3,465 คน คาดว่าตลอดปี 2566 จะมีนักท่องเที่ยวจากจีนเดินทางโดยท่าอากาศยาน 7-10 ล้านคน ทั้งนี้ ตั้งแต่ไทยเปิดประเทศมีการเดินทางของนักท่องเที่ยว นักธุรกิจ สายการบินมีคนเดินทางมากขึ้น 80% ทำให้ธุรกิจภาคการท่องเที่ยว โรงแรม สายการบินและการจ้างงานพลิกฟื้นขึ้นมาก และในปีนี้จะมีผู้เดินทางจากประเทศต่างๆทั่วโลกเข้ามาที่ไทยมากขึ้น ทั้ง 3 กระทรวง จึงเน้นย้ำเพิ่มประสิทธิภาพการทำงาน การเฝ้าระวังควบคุมโรคให้สอดคล้องกับจำนวนเที่ยวบินและผู้โดยสารที่เพิ่มขึ้น โดยคำนึงถึงความสะดวก รวดเร็ว และความปลอดภัยมั่นใจว่าประเทศไทยมีความพร้อมต้อนรับนักท่องเที่ยวและผู้เดินทางจากทุกแห่งทั่วโลก ด้วยมาตรการด้านสาธารณสุขที่มีมาตรฐานของโลก ขอยืนยันในหลักดำเนินการที่จะไม่เลือกปฏิบัติต่อประเทศใดประเทศหนึ่ง เนื่องจากขณะนี้ยังคงมีการแพร่ระบาดของโควิด 19 ในทุกประเทศ และเป็นการระบาดของสายพันธุ์ที่ใกล้เคียงกัน จึงไม่ควรให้โควิด 19 มาเป็นประเด็นการกีดกันประเทศใดประเทศหนึ่ง จากข้อมูลการเฝ้าระวังสายพันธุ์ ที่ระบาดในจีน พบว่า 97% เป็นสายพันธุ์ BA.5.2 และสายพันธุ์ BF.7 ซึ่งไม่ได้เป็นสายพันธุ์ใหม่ และไม่ได้มีการแพร่เร็วกว่าสายพันธุ์ในประเทศไทย นอกจากนี้ ข้อมูลการรับวัคซีนโควิด 19 ของประชาชนจีน พบว่ารับวัคซีนครบ 2 เข็มและ 3 เข็มแล้วในสัดส่วนสูง (ร้อยละ 90.8 และร้อยละ 57.9)นายอนุทิน กล่าวว่า วันนี้ได้มีการประชุมคณะกรรมการด้านวิชาการฯ ตาม พ.ร.บ.โรคติดต่อ พ.ศ.2558 ถึงเรื่องข้อกำหนดในการเข้าประเทศไทยสำหรับผู้โดยสารระหว่างประเทศ โดยที่ประชุมได้มีมติให้ยกเลิกการตรวจเอกสารการฉีดวัคซีนโควิด 19 ครบ 2 เข็มของนักเดินทางก่อนเดินทางเข้าประเทศไทย เนื่องจากประเทศไทยได้ปรับมาตรการมาระยะหนึ่งแล้ว ครอบคลุมทั้งการคัดกรอง ป้องกัน และดูแลรักษานักท่องเที่ยวต่างชาติมาตั้งแต่ปีที่แล้ว ยังไม่พบว่านักท่องเที่ยวเป็นเหตุที่ทําให้เกิดสถานการณ์การระบาดของโควิด 19 เพิ่มขึ้นแต่อย่างใด ขณะที่คนไทยมีการฉีดวัคซีนจำนวนมากเช่นเดียวกับประเทศจีนและประเทศต่างๆ ที่มีการฉีดวัคซีนแล้วจำนวนมากเช่นกัน การปรับมาตรการจะช่วยลดภาระความยุ่งยากของทั้งเจ้าหน้าที่และนักเดินทางในการเข้าประเทศอย่างไรก็ตาม ยังแนะนำให้นักเดินทางทุกคนฉีดวัคซีนให้ครบอย่างน้อย 2 เข็ม เพื่อป้องกันการป่วยหนักหากติดเชื้อระหว่างการเดินทาง และนักเดินทางจากประเทศที่มีข้อกำหนดให้ตรวจ RT-PCR ก่อนกลับประเทศ ให้ซื้อประกันสุขภาพครอบคลุมการรักษาโควิดตลอดช่วงระยะเวลาเดินทางในประเทศไทยและบวกเพิ่มอีก 7 วัน เพื่อลดภาระค่าใช้จ่ายด้านสุขภาพหากตรวจพบเชื้อหรือป่วย กรณีมีอาการป่วยทางเดินหายใจ ควรเลื่อนการเดินทางและรักษาให้หายก่อนเพื่อลดการแพร่โรค ทั้งนี้ จะร่วมกับกระทรวงคมนาคม และกระทรวงการท่องเที่ยวและกีฬา ชี้แจงมาตรการดังกล่าวโดยการออกเป็น Notice to Airmen ( NOTAM) หรือกฎระเบียบก่อนเข้าประเทศไทยส่วนมาตรการขณะพำนักในประเทศไทย แนะนำให้ผู้เดินทางป้องกันตนเองตลอดระยะเวลาที่อยู่ในประเทศ เช่น สวมหน้ากากเมื่ออยู่ในพื้นที่สาธารณะ ขนส่งสาธารณะ ล้างมือบ่อยๆ หากมีอาการทางเดินหายใจให้ตรวจคัดกรองด้วย ATK และหากมีอาการป่วยรุนแรงขึ้นให้ไปตรวจรักษาที่สถานพยาบาล ยืนยันว่า ระบบสาธารณสุขของไทยมีความพร้อมรองรับสถานการณ์ฉุกเฉิน และมีแผนเตรียมความพร้อมหากการระบาดของโรครุนแรงเพิ่มขึ้น สำหรับนักท่องเที่ยวชาวต่างชาติที่สนใจรับบริการวัคซีนโควิด 19 ได้กำหนดให้สถานพยาบาลภาครัฐบาลจัดหน่วยฉีดเฉพาะจุดสำหรับนักท่องเที่ยวต่างชาติ นำร่องในจังหวัดท่องเที่ยวขนาดใหญ่ ได้แก่ กทม. ภูเก็ต เชียงใหม่ พัทยา โดยคิดค่าบริการตามความเหมาะสม และจะมีการหารือกับโรงพยาบาลเอกชนกรณีนักท่องเที่ยวไปรับบริการวัคซีนโควิด 19 จะเก็บค่าใช้จ่ายอย่างไรแต่สำหรับชาวต่างชาติที่อยู่เมืองไทยระยะยาว หรือมาประกอบอาชีพ ยังคงสามารถรับการฉีดวัคซีนโควิดโดยไม่มีค่าใช้จ่ายตามนโยบายการฉีดวัคซีนของรัฐเช่นเดิม และขอให้ประชาชนไทยทุกคนฉีดวัคซีนให้ครบ 4 เข็ม เพื่อเป็นการกระตุ้นภูมิคุ้มกัน ลดการป่วยหนักและลดการเสียชีวิต ทั้งนี้ ในช่วงไตรมาสแรกของปี 2566 จะมีการติดตามและประเมินสถานการณ์เพื่อปรับมาตรการตามสถานการณ์ความเสี่ยง โดยการพิจารณาจะคงคำนึงถึงหลักการเท่าเทียม ไม่เลือกปฏิบัติ ตั้งอยู่บนพื้นฐานด้านวิชาการ ความปลอดภัยสุขภาพ เศรษฐกิจ และสังคมเช่นเดิม
รฟท. สุดต้าน! สั่งระงับเปลี่ยนป้ายสถานีกลางบางซื่อ 33 ล้านแล้ว|นายนิรุฒ มณีพันธ์ ผู้ว่าการรถไฟแห่งประเทศไทย (รฟท.) ส่งเอกสารฉบับหนึ่งแจ้งบริษัท ยูนิค เอ็นจิเนียริ่ง แอนด์ คอนสตรัคชั่น จำกัด (มหาชน) ให้ระงับการเปลี่ยนป้ายสถานีกลางบางซื่อ มูลค่า 33 ล้านบาทเอาไว้ก่อนคำสั่งระงับดังกล่าวมีขึ้นระหว่างกระทรวงคมนาคมกำลังสอบสวนข้อเท็จจริงเรื่องนี้ ที่มีกำหนดให้แล้วเสร็จในระยะเวลา 15 วัน อีกด้วยหลังจากมีการรายงานข่าวหลังวันปีใหม่ว่า จะมีการเปลี่ยนป้ายสถานีกลางบางซื่อให้เป็นสถานีกรุงเทพอภิวัฒน์ ก็มีกระแสวิจารณ์หลายประเด็น ตั้งแต่ความคุ้มค่า เรื่อยไปถึงความรอบคอบในการวางแผนการสร้าง ที่ควรขอพระราชทานชื่อให้เสร็จตั้งแต่แรกหรือไม่ด้านเพจพีอาร์การรถไฟแห่งประเทศไทย อธิบายโครงการดังกล่าวเมื่อวันศุกร์ (6 ม.ค.) ว่าสาเหตุที่ใช้เงินถึง 33 ล้านบาท เพราะจะต้องปรับปรุงส่วนอื่นๆ ที่ติดต่อกับป้ายด้วย เช่น รื้อถอนผนังกระจก ค่าโครงสร้างเหล็ก ค่ากระเช้าไฟฟ้า ขณะที่ป้ายที่เป็นตัวอักษรไทยและละติน และสัญลักษณ์การรถไฟแห่งประเทศไทยนั้น ใช้เงิน 19.6 ล้านบาท หรือราว 60% ของค่าใช้จ่ายทั้งหมด"การรถไฟฯ จึงขอเน้นย้ำข้อเท็จจริงเพื่อให้ความมั่นใจอีกครั้งว่า โครงการปรับปรุงป้ายชื่อสถานีกลางกรุงเทพอภิวัฒน์และตราสัญลักษณ์ของการรถไฟแห่งประเทศไทยในครั้งนี้ ได้ดำเนินการด้วยความโปร่งใส คุ้มค่า เป็นประโยชน์ต่อรัฐและประชาชน" เพจพีอาร์การรถไฟแห่งประเทศไทย โพสต์
“พุทธิพงษ์” อวย “อนุทิน” สามารถพาประเทศผ่านวิกฤติเศรษฐกิจได้|“พุทธิพงษ์” เตรียมคุย กก.บห.ภูมิใจไทย ไม่มีความกดดันหลังเปลี่ยนพรรค อวย “อนุทิน” สามารถพาประเทศผ่านวิกฤติเศรษฐกิจได้นายพุทธิพงษ์ ปุณณกันต์ อดีตรัฐมนตรีว่าการกระทรวงดิจิทัลเพื่อเศรษฐกิจและสังคม กล่าวภายหลังสักการะสิ่งศักดิ์สิทธิ์ที่วัดพระแก้วและศาลหลักเมือง ถึงความคาดหวังในการร่วมงานกับพรรคภูมิใจไทย ว่า ได้พักการเมืองมาซักพัก และเป็นวันแรกที่จะไปทำงานร่วมกับผู้บริหารพรรคภูมิใจไทยจึงได้ชวนทีมงาน ส.ส.กทม.ที่เคยทำงานอยู่ด้วยกัน และได้ไปสังกัดพรรคภูมิใจไทยแล้วบางส่วน รวมถึงคนรุ่นใหม่ที่ร่วมทำงานกันมาได้ระยะหนึ่ง จึงถือโอกาสดีทำบุญไหว้พระ และช่วงบ่ายวันเดียวกันนี้จะเข้าไปที่พรรคเบื้องต้น จะคุยกับนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ในฐานะหัวหน้าพรรคภูมิใจไทยว่าจะดูแลพื้นที่ใดบ้างอีกครั้งทั้งนี้ ไม่มีความกดดันหลังเปลี่ยนมาอยู่พรรคใหม่ และพรรคภูมิใจไทยยังไม่มี ส.ส.ในพื้นที่ กทม.ขณะนี้ หากดูจากทีมงาน ทั้ง ส.ส. ที่มาด้วย การนำเสนอนโยบายคนกรุงเทพฯ ซึ่งไม่ได้มาแค่คนเดียว มีคนรุ่นใหม่เกือบ 30 ชีวิตที่เข้ามาทำงานอย่างเป็นระบบ มีตัวแทนจากทุกเขตใน กทม. เข้ามาร่วมทำงานมีที่ปรึกษาซึ่งเป็นผู้บริหารของเขตต่างๆ ใน กทม. ช่วยกันแนะนำ คิดว่าการเลือกตั้งที่จะมาถึงแตกต่างกว่าทุกครั้งที่ผ่านมา คนกรุงเทพฯ อยากได้นโยบายที่สามารถทำได้จริง และนโยบายที่หาเสียงไว้ต้องทำได้จริง คิดว่าครั้งนี้เป็นโอกาสที่ดีที่ภูมิใจไทยจะนำเสนอทางเลือกที่ดี คนรุ่นใหม่ให้เป็นทางเลือกของคนกรุงเทพฯ ซึ่งตนมั่นใจส่วนตั้งเป้าได้ ส.ส.กทม. กี่คนนั้น ตอนนี้คงยังพูดไม่ได้ แต่คิดว่าคราวนี้เรามั่นใจเต็มที่ เฉพาะบุคลากรที่มีอยู่ตอนนี้ และจะมาสมทบอีกตนคิดว่าเรามีความพร้อมอย่างมากส่วนตัวเลขอื่นๆ ว่าตั้งเป้าเท่าใดนั้น ตนมองว่าพวกเรามาด้วยความตั้งใจก็ต้องมีความพร้อมต้องตั้งเป้าไว้สูงเป็นธรรมดา แต่น้อยอย่างปัจจัยต่างๆประกอบกันอาจจะได้มากขึ้นกว่าที่ตั้งใจไว้ก็ได้ จึงขอโอกาสให้เข้าไปทำงานก่อน และจะนำเสนอพัฒนาการและแนวทางนโยบายต่างๆ ให้มากขึ้นและชัดเจนขึ้นทุกวันอย่างไรก็ตาม ตนมองว่าสถานการณ์ของประเทศไทยค่อนข้างเปลี่ยนไปจากเดิม คิดว่าวันนี้หลังประเทศไทยผ่านวิกฤติเศรษฐกิจจากโควิด-19 จากนี้โรคระบาดเริ่มดีขึ้นและหลังจากนี้เป็นการฟื้นฟูเศรษฐกิจ การทำมาค้าขาย ปากท้องประชาชนซึ่งคิดว่าเป็นเรื่องที่สำคัญ และเชื่อว่านายอนุทิน มีความรู้ ความสามารถ และมีความพร้อมกับสถานการณ์แบบนี้ ภูมิใจไทยสามารถนำพาประเทศและประชาชนผ่านวิกฤติเศรษฐกิจ โดยเน้นเรื่องการเจรจาค้าขายระหว่างประเทศ สินค้าเกษตร อุตสาหกรรม ต้องทำให้ประชาชนเห็นว่าเงินในกระเป๋ามีมากขึ้น ความเป็นอยู่ดีขึ้น นั่นคือสิ่งสำคัญและเป็นโอกาสที่ตนเชื่อว่าพรรคภูมิใจไทยจะนำเสนอเรื่องนี้ได้อย่างชัดเจนและเข้มแข็งอย่างไรก็ตาม กังวลเรื่องพร้อมของพรรครวมไทยสร้างชาติที่มี พล.อ.ประยุทธ์ จันทร์โอชา นายกรัฐมนตรี และพรรคพลังประชารัฐที่มี พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ ซึ่งเป็นผู้ที่มีความคร่ำหวอดในวงการการเมืองหรือไม่นั้นนายพุทธิพงษ์ ระบุว่า การที่มีพรรคการเมืองหลายพรรคให้ประชาชนได้เลือก มองว่าเป็นเสน่ห์ เป็นความสวยงามของระบบประชาธิปไตยเพราะฉะนั้นการที่หลายคนมีความสามารถมีความรู้ เสนอตัวให้เป็นทางเลือกประชาชนก็เป็นสิ่งที่ดีมาก และตนเชื่อว่าเป็นสิ่งที่ทุกคนอยากเห็น ซึ่งตนดีใจที่ได้เห็นแบบนี้ ในส่วนของตนและทีมงานก็มีความพร้อมและได้เตรียมตัวมาในระดับหนึ่งแล้ว
ชูวิทย์ หอบข้อมูลเด็ดมอบ รังสิมันต์ โรม ฉะทุนจีนสีเทา-เช็กบิลรัฐบาล|นายชูวิทย์ กมลวิศิษฎ์ อดีตสมาชิกสภาผู้แทนราษฎร แถลงเมื่อวันพุธ (11 ม.ค.) ว่าตนจะมอบข้อมูลเกี่ยวกับขบวนการทุนจีนสีเทาให้นายรังสิมันต์ โรม ส.ส. แบบบัญชีรายชื่อ พรรคก้าวไกล เพื่ออภิปรายการทำงานของรัฐบาลอดีต ส.ส. รายนี้เผยว่า ตนไว้วางใจนายรังสิมันต์ โรม ไม่เพียงเพราะแต่เป็นรุ่นน้องที่มหาวิทยาลัยธรรมศาสตร์เท่านั้น แต่ยังเล็งเห็นว่าเป็นนักการเมืองรุ่นใหม่ ที่รักความยุติธรรม และแน่วแน่ในการเปิดเบื้องหลังความไม่ชอบมาพากลในสังคม"ผมเห็นคุณโรม คุณรังสิมันต์ โรม ตั้งแต่คุณโรมยังไม่ได้เข้าไปในสภาฯ เป็นนักกิจกรรม เป็นผู้ที่มีจิตใจในการต่อสู้ความอยุติธรรม ผมคิดว่าผมคงมองไม่ผิด" นายชูวิทย์ กล่าว"ดังนั้นเรื่องนี้ จึงขอนำมาให้คุณรังสิมันต์ โรม พรรคก้าวไกล ซึ่งมีสถานะเป็นฝ่ายค้าน ในการนำเรื่องราวไปอภิปรายถึงความบกพร่องของหน่วยงานรัฐ ของผู้ที่บริหารบ้านเมือง ผมคิดว่าเรื่องนี้จะขาดจากการอภิปรายในสภาฯ ในระยะเวลาอันใกล้จะสิ้นสุดนี้ไม่ได้"นายชูวิทย์ กล่าวว่า ข้อมูลที่ตนมอบให้นายรังสิมันต์นี้ไม่เคยถูกเปิดเผยแต่สื่อมวลชนมาก่อน และเป็นข้อมูลที่เหมาะสมต่อการอภิปรายในสภาผู้แทนราษฎรนายรังสิมันต์ เผยว่า พรรคก้าวไกลสนใจนำเรื่องนี้ไปศึกษาและถ้ามีข้อมูลเพียงพอก็จะนำไปอภิปรายรัฐบาลต่อไป ซึ่งเมื่อดูจากเอกสารที่นายชูวิทย์นำมามอบให้ ก็มีความเป็นไปได้สูงว่าจะมีน้ำหนักในการอภิปรายอย่างมาก"ผมเชื่อว่าเรื่องนี้คงจะเป็นเรื่องสำคัญนะครับ ที่พรรคการเมืองต่างๆ นะครับในสภาฯ จะหยิบยกมาอภิปรายนะครับ และผมคิดว่าหลักฐานต่างๆ เนี่ย มันมีเพียงพอนะครับ ที่จะสาวไปถึงคนในรัฐบาล โดยเฉพาะนายกรัฐมนตรีนะครับ" นายรังสิมันต์ กล่าวส.ส. รายนี้ กล่าวอีกว่า ขบวนการทุนจีนสีเทานี้คาดว่าจะเกี่ยวข้องกับคนจำนวนมาก ซึ่งแน่นอนจะเกิดการประท้วงขณะตนอภิปราย ดังนั้นจึงอยากชวนให้ประชาชนจับตามองถึงการประท้วงในสภาฯ ดังกล่าว และเชื่อว่าการใช้วิธีนี้เพื่อขัดขวางตนระหว่างการอภิปรายจะส่งผลเสียต่อผู้ประท้วงเองนายชูวิทย์ กล่าวในช่วงท้ายช่วงตอบคำถามสื่อมวลชนว่า "ผมมาวันนี้ไม่ได้เกี่ยวกับเรื่องการเมือง ผมเป็นประชาชน แต่ข้อมูลของผมเนี่ย ผมเคยบอกแล้วว่าผมอึดอีกหน่อย ผมล้มกระดานล้มกระดานได้ทั้งหมด วันนี้ในข้อมูลในมือผมเนี่ย สามารถล้มรัฐบาลในการอภิปรายครั้งนี้ได้ ผมยืนยันว่าถ้าทนได้ทนไป แต่ผมว่าคงจะทนไม่ไหว"
ชัชชาติ มอบคำขวัญวันเด็ก 2566 "เรียนอย่าแบด แซดอย่าบ่อย"|นายชัชชาติ สิทธิพันธุ์ ผู้ว่าราชการกรุงเทพมหานคร กล่าวเมื่อวันพุธ (11 ม.ค.) มอบคำขวัญวันเด็ก 2566 ว่า"เรียนอย่าแบด แซดอย่าบ่อย สู้อย่าถอย ค่อยๆ สร้างพลังใจ"คำขวัญดังกล่าวอิงเนื้อเพลงของเพลงดังชื่อ ทรงอย่างแบด ของวงร็อก Paper Planes (เปเปอร์ เพลนส์) ที่กำลังได้รับความนิยมในหมู่เด็กวัยอนุบาลและประถมศึกษาตอนต้น ที่ท่อนฮุกร้องว่า "ทรงอย่างแบด แซดอย่างบ่อย เธอไม่อินกับผู้ชายแบดบอย"มิวสิกวิดีโอเพลงดังกล่าวมียอดเข้าชมในเว็บไซต์ยูทูบแล้วกว่า 44 ล้านครั้ง หลังจากเผยแพร่ราว 2 เดือนผู้ว่าราชการกรุงเทพมหานคร กล่าวถึงความหมายของคำขวัญดังกล่าวว่า อยากให้เด็กๆ ตั้งใจเรียนโดยที่ไม่เครียดเกินไป และไม่ควรเศร้ากับความผิดหวัง เพราะทุกอย่างจะเป็นประสบการณ์ที่ทำให้เติบโต เพียงแต่ต้องมีกำลังใจเพื่อให้ก้าวเดินไปข้างหน้าได้
พิพัฒน์ รัฐมนตรีท่องเที่ยว ตั้งเป้านักท่องเที่ยวเข้าไทย 80 ล้านคน|นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา เผยเมื่อวันพฤหัสบดี (12 ม.ค.) ว่า ตั้งเป้าจำนวนนักท่องเที่ยวในปี 2570 ไว้ที่ 80 ล้านคน หรือ 2 เท่าของจำนวนนักท่องเที่ยวเมื่อปี 2562 ซึ่งเป็นช่วงก่อนการแพร่ระบาดของโรคโควิด-19รัฐมนตรีรายนี้ เชื่อว่าเป้าหมายดังกล่าวจะทำให้ไทยมีรายได้จากการท่องเที่ยวในปี 2570 ถึง 5 ล้านล้านบาท หรือมากกว่า 2 เท่าของรายได้ที่ทำได้จากการท่องเที่ยวเมื่อปี 2562 ที่ 1.93 ล้านล้านบาทส่วนปี 2566 คาดว่าจะมีนักท่องเที่ยวมายังประเทศไทย 25 ล้านคน หรือคิดเป็น 60% ของจำนวนนักท่องเที่ยวในช่วงก่อนโควิด-19 และคาดว่ารายได้รวมจากการท่องเที่ยวในประเทศและจากนักท่องเที่ยวต่างชาติจะอยู่ที่ 2.4 ล้านล้านบาท ในปีนี้ หรือราว 80% จากช่วงก่อนโควิด-19 โดยได้รับอานิสงส์จากการที่จีนเปิดประเทศการรองรับนักท่องเที่่ยวจำนวนมากถึงเพียงนั้น นายพิพัฒน์ กล่าวว่าจะต้องแก้ไขปัญหาการขาดแคลนแรงงานมีฝีมือในอุตสาหกรรมท่องเที่ยวให้ได้ ทั้งยังต้องเพิ่มความปลอดภัยเพื่อต้อนรับนักท่องเที่ยวด้วย ซึ่งจะเกิดขึ้นได้ต้องอาศัยการทำงานร่วมกับกระทรวงอื่นๆ และผู้คนในสังคมการท่องเที่ยวแห่งประเทศไทย (ททท.) เผยว่า เมื่อปี 2565 ไทยมีนักท่องเที่ยวเดินทางเข้ามา 11.81 ล้านคนส่วนชาวต่างชาติที่เดินทางเข้าไทยมากที่สุดในปีดังกล่าว คือ มาเลเซียที่ 1.95 ล้านคน ตามด้วย อินเดีย 965,994 คน ลาว 844,959 คน กัมพูชา 591,657 คน และสิงคโปร์ 589,770 คน
ตอบแล้ว! "ประวิตร" ยอมรับ จดหมายเปิดใจเป็นของจริง แต่ไม่ได้สื่อถึงน้องรัก "บิ๊กตู่"|ประวิตร รับ จดหมายเปิดใจ เป็นของจริง หวังสื่อถึงประชาชน ไม่ใช่ถึงน้องรัก “บิ๊กตู่” เพราะไม่ได้เขียนเอง พรรคทำ ย้ำ 3 ป. ยัง Forever ยันไม่มีฉบับ 2 แล้ว ปัดมอง ส.ว.รื้อ รธน.แก้วาระ 8 ปีนายกฯ บอกไม่รู้ ปัดให้ความเห็นพล.อ.ประวิตร วงษ์สุวรรณ รองนายกรัฐมนตรี เข้ากราบสักการะหลวงพ่อบ้านแหลม และเข้ากราบนมัสการพระสมุทรวชิรโสภณ เจ้าอาวาสวัดเพชรสมุทรวรวิหารตำบลแม่กลอง อำเภอเมือง สมุทรสงคราม โดยพลเอกประวิตร ไม่ได้ขอพรอะไร แต่เจ้าอาวาสให้พรว่า ให้มีพลังแข็งแรง ทำงานต่อไปได้หลังจากนั้นพล.อ.ประวิตร ได้นั่งรถกอล์ฟ มายังริมน้ำ เพื่อติดตามความคืบหน้าการก่อสร้างระบบระบายน้ำหลัก และระบบป้องกันน้ำท่วม ชุมชนเมืองสมุทรสงคราม ทั้งนี้ ได้ยอมรับว่าเพจเฟซบุ๊ก กล่าวเปิดใจดังกล่าวเป็นเพจของพรรคพลังประชารัฐจริง และข้อความที่อยู่ในเพจ เป็นเรื่องจริงทั้งนั้น โดยข้อความดังกล่าวไม่ใช่เป็นการเปิดใจแต่เป็นการตอบข้อซักถามที่ทางพรรคสอบถามมาว่าเรื่องจริงเป็นอย่างไร ซึ่งเรื่องจริงก็เป็นแบบนั้นตามที่เห็น ส่วนเนื้อหาในเพจดูแล้วก็ไม่มีอะไร และไม่มีเปิดใจฉบับที่ 2 แล้ว ส่วน 3 ป.ยัง Forever เหมือนเดิมใช่ไหมพลเอกประวิตร ตอบว่าก็เหมือนเดิม และ forever อยู่แล้วส่วนการเตรียมแผนงานในการลงพื้นที่ช่วยลูกพรรคหาเสียง พลเอกประวิตรตอบว่า เริ่มเมื่อไหร่ก็เมื่อนั้น ทั้งนี้จะใช้เรื่องน้ำ เป็นนโยบายหลักในการหาเสีย สำหรับบรรยากาศ ระหว่างสองข้างทางมีประชาชนเข้ามาทักทายขอถ่ายรูป และชมลุงป้อมว่าเป็นคนใจดี และจังหวะหนึ่งเจ้าของร้านก๋วยเตี๋ยว ได้เรียกพลเอกประวิตรว่า สวัสดีท่านนายกฯ ทำให้นายสันติ พร้อมพัฒน์ เลขาธิการพรรค บอกว่า เขาเข้าใจถูกแล้วทั้งนี้ พล.ประวิตร ได้ให้สัมภาษณ์สื่อมวลชนถึง จดหมายเปิดใจอีกครั้งว่า ไม่มีอะไร ก็พรรคเขาทำ และเมื่อถามว่าเป็นการส่งจดหมายให้น้องรัก พล.อ.ประยุทธ์ ใช่หรือไม่ พล.อ.ประวิตรระบุว่า ไม่ใช่ แต่เป็นการส่งให้ประชาชน รู้ว่าเราทำงานอะไรบ้าง ส่วนความสัมพันธ์ของ พล.อ.ประวิตร ระหว่าง พล.อ.ประยุทธ์ ยังดีอยู่ใช่หรือไม่ พล.อ.ประวิตรกล่าวว่า ยังดีกันอยู่ ไม่มีอะไรหรอกพล.อ.ประวิตร ยังกล่าวถึง กรณีที่สมาชิกวุฒิสภาเตรียมจะเสนอแก้ไขรัฐธรรมนูญวาระการดำรงตำแหน่งนายกรัฐมนตรี 8 ปี ว่า ไม่ได้มองเรื่องนี้ เมื่อถามว่ามีความเห็นอย่างไร หากเขาจะเสนอแก้ไขจริงๆ พล.อ.ประวิตร กล่าวว่า ไม่รู้ ถ้าคุณรู้ก็ตอบเอง ผมไม่รู้ ผู้สื่อข่าวถามต่อว่าเหมาะสม หรือไม่ กล่าวว่า บอกไม่รู้
"ลุงตู่" เซอร์ไพรส์พบปะลูกหลานข้าราชการทำเนียบ อารมณ์ดีจูงมือเด็กๆ ชมไดโนเสาร์|นายกฯ เซอร์ไพรส์ลงจากตึกไทยฯ พบปะลูกหลานข้าราชการทำเนียบ อารมณ์ดีจูงมือเด็กๆชมไดโนเสาร์จำลอง เตรียมเปิดห้องทำงานให้หนูน้อยนั่งเก้าอี้นายกฯบรรยากาศก่อนที่พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เดินทางกลับบ้านพัก ได้เดินลงมาจากตึกไทยคู่ฟ้า เพื่อตรวจความเรียบร้อยการจัดงานวันเด็กแห่งชาติประจำปี 2566 ภายในทำเนียบรัฐบาล พร้อมพบปะทักทายและถ่ายรูปกับลูกหลานข้าข้าราชการทำเนียบรัฐบาล รวมทั้งเจ้าหน้าที่หน่วยงานรัฐและเอกชนองค์กรต่างๆที่มา เตรียมงานภายในทำเนียบ โดยไม่มีการแจ้งกำหนดการล่วงหน้าแต่อย่างใดทั้งนี้ นายกรัฐมนตรี ได้เดินจูงมือเด็กๆ อย่างอารมณ์ดี พร้อมชวนไปถ่ายรูปกับไดโนเสาร์จำลอง ที่บริเวณหน้าตึกไทยคู่ฟ้า พร้อมตรวจความเรียบร้อยการจัดเตรียมงานวันเด็กที่จะมีขึ้นตั้งแต่ในช่วงเช้าวันพรุ่งนี้(14 ม.ค.)โดยกำหนดการนายกรัฐมนตรี งานวันเด็กแห่งชาติ เรื่มตั้งแต่ในเวลา 08.30 น. นายกรัฐมนตรี เป็นประธานในพิธีเปิดงานฉลองวันเด็กแห่งชาติ ประจำปี 2566 ที่กระทรวงศึกษาธิการ ก่อนที่ เวลา 09.45 น. นายกรัฐมนตรี นำตัวแทนเยาวชน เยี่ยมชมห้องทำงาน ณ ห้องทำงานนายกรัฐมนตรี ชั้น 2 ตึกไทยคู่ฟ้า และให้เด็กๆ ได้นั่งเก้าอี้นายกฯ จากนั้นเวลา 10.30 น. นายกรัฐมนตรี กล่าวเปิดงานวันเด็กแห่งชาติและกล่าวให้โอวาทแก่เด็กและเยาวชน ณ ตึกสันติไมตรีหลังนอก ทำเนียบรัฐบาล พร้อมชมการแสดง Theme: ความเป็นไทย ใจรักชาติขณะที่เวลา 11.00 น. นายกรัฐมนตรี เยี่ยมชมกิจกรรมสำหรับเด็กและเยาวชนของหน่วยงานต่าง ๆ ใน Theme: Thainess & Soft Power ณ โถงกลาง ตึกสันติไมตรี ก่อนเยี่ยมชมกิจกรรมสำหรับเด็กและเยาวชนของหน่วยงานต่าง ๆ ใน Theme: พลังอำนาจด้านเทคโนโลยีสมัยใหม่ ณ ตึกสันติไมตรี (หลังใน) ทำเนียบรัฐบาล พร้อมเยี่ยมชมกิจกรรม “ตามรอย APEC” ของกระทรวงการต่างประเทศ และชมกิจกรรมเทิดทูนสถาบันพระมหากษัตริย์ และร่วมเสวนา : บทบาทเยาวชนในการพัฒนาประเทศจากนั้นเวลา 12.15 น. นายกรัฐมนตรี เยี่ยมชมกิจกรรมแถลงข่าวของเยาวชน ณ ตึกนารีสโมสร ทำเนียบรัฐบาล ก่อนเยี่ยมชมกิจกรรมของบริษัท ไทยเบฟเวอเรจ จำกัด (มหาชน) และการไฟฟ้าฝ่ายผลิตแห่งประเทศไทย (กฟผ.) ณ บริเวณด้านหน้าตึกบัญชาการ 1 ทำเนียบรัฐบาล พร้อมเยี่ยมชมกิจกรรมการสนับสนุนและขับเคลื่อน BCG ของกลุ่มบริษัท ปตท. และเยี่ยมชมกิจกรรมของสมาคมต่อต้านภัยพิบัติ อาทิ นิทรรศการทดลองการฝึกบิน (Drone Simulator) และชมการแสดงดนตรีของวงดุริยางค์ทหารบก และเยี่ยมชมกิจกรรมของกระทรวงทรัพยากรธรรมชาติและสิ่งแวดล้อม ณ บริเวณสนามหญ้า (ลานน้ำพุ) หน้าตึกสันติไมตรี ทำเนียบรัฐบาล
วันเด็กทำเนียบคึกคัก ต่อคิวรอนั่งเก้าอี้นายกฯ|วันเด็กทำเนียบคึกคัก ผู้ปกครองพาบุตรหลานเข้าคิวตั้งแต่ก่อน 7 โมงเช้า ชมห้องทำงานนั่งเก้าอี้นายกฯ สนุกสนานไดโนเสาร์จำลอง รถโบราณ บูธนิทรรศการพร้อมรับของรางวัลบรรยากาศการจัดกิจกรรมวันเด็กแห่งชาติปี 2566 ที่ทำเนียบรัฐบาล เด็กและผู้ปกครองมารอต่อแถว เพื่อเข้าร่วมกิจกรรมวันเด็ก ตั้งแต่ก่อน เวลา 07.00 น. โดยทันทีที่เจ้าหน้าที่เปิดประตูเชิงสะพานชมัยมรุเชษฐ์ในเวลา 08.00 น. เด็กๆ ต่างวิ่งแข่งกันเข้ามาในพื้นที่ทำเนียบรัฐบาล หลายคนตั้งใจมาต่อคิว เพื่อชมห้องทำงานและนั่งเก้าอี้นายกรัฐมนตรี ซึ่งถือเป็นกิจกรรมไฮไลต์ของงานวันเด็กที่ทำเนียบรัฐบาลโดยปีนี้พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้มอบคำขวัญเนื่องในวันเด็กแห่งชาติ ประจำปี 2566 ว่า “รู้หน้าที่ มีวินัย ใฝ่ความดี” และถือว่า บรรยากาศเป็นไปอย่างคึกคักเพราะไม่ได้มีการจัดมา 3 ปีแล้วเนื่องจากอยู่ในช่วงสถานการณ์โควิดทั้งนี้ เด็กๆ ต่างตื่นตาตื่นใจกับกิจกรรมภายในทำเนียบรัฐบาล ซึ่งปีนี้มีทั้งหน่วยงานภาครัฐและเอกชนเข้ามาตั้งบูธเพื่อให้เด็กได้ร่วมสนุก โดยขวัญใจเด็กๆ ยังคงเป็นไดโนเสาร์จำลอง และรถโบราณภายในงานยังมีกิจกรรมส่งเสริม ความเป็นไทย ใจรักชาติ พลังอำนาจของเด็กไทย โดยเน้นกิจกรรมสร้างสรรค์ทั้งในรูปแบบของนิทรรศการ สถานการณ์จำลอง การแข่งขันกีฬา และเกมส์ต่าง ๆเพื่อส่งเสริมการเรียนรู้ของเด็กและเยาวชน เช่น กิจกรรมส่งเสริมSoft power นิทรรศการตามรอยประเทศไทยเป็นเจ้าภาพจัดการประชุม APEC การแสดงเทคโนโลยีสมัยใหม่ การแข่งขันเกมส์การแข่งขันหุ่นยนต์ การแข่งขันกีฬา E-sportอีกจุดเน้น คือ การสร้างความตระหนักในการรักษาสิ่งแวดล้อมและทรัพยากรธรรมชาติ การลดภาวะโลกร้อน กิจกรรมเพื่อโลกสีเขียว ภายใต้แนวคิด “BCG Model” มีกิจกรรมให้เด็กนำขยะขวด กระป๋อง ที่สามารถขายได้มาแลกเป็นสิ่งของอีกหนึ่งไฮไลต์ คือการเปิดศูนย์แถลงข่าวรัฐบาล ตึกนารีสโมสร จำลองห้องแถลงข่าวเพื่อให้เด็กและเยาวชนได้แสดงออกฝึกทดลองอ่านข่าว พร้อมร่วมสนุกเล่นเกมส์และรับแจกของขวัญ ของที่ระลึก อาหารและเครื่องดื่มอีกมากมายสำหรับงานวันเด็กทำเนียบรัฐบาลยังคงเน้นย้ำเรื่องมาตรการป้องกันโควิด-19 โดยผู้ร่วมงานต้องสวมหน้ากากอนามัย หมั่นล้างมือด้วยเจลแอลกอฮอล์ด้วยความปลอดภัย นอกจากนี้ เจ้าหน้าที่ยังแนะนำผู้ปกครอง เขียนชื่อ-เบอร์โทร ติดตัวไว้ หากเกิดกรณีพลัดหลงเจ้าหน้าที่จะได้สามารถติดต่อผู้ปกครองได้
เริ่มบังคับวันนี้! ให้หรือรับของขวัญเจ้าหน้าที่ของรัฐ ไม่เกิน 3 พัน รวมสินทรัพย์ดิจิทัล|เริ่มบังคับวันนี้ระเบียบให้หรือรับของขวัญเจ้าหน้าที่ของรัฐ ครอบคลุมสินทรัพย์ดิจิทัล มูลค่าการให้ของตามประเพณีนิยมต้องไม่เกิน 3,000 บาท จงใจฝ่าฝืนคาดโทษผิดวินัยน.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า เมื่อวันที่ 13 ม.ค. 66 ราชกิจจานุเบกษาได้เผยแพร่ระเบียบสำนักนายกรัฐมนตรีว่าด้วยการให้หรือรับของขวัญของเจ้าหน้าที่ของรัฐ พ.ศ. 2565ซึ่งได้ยกเลิกและปรับปรุงระเบียบฯ ฉบับเดิม พ.ศ. 2544 เพื่อให้เป็นแนวทางปฏิบัติในการให้หรือรับของขวัญของเจ้าหน้าที่ของรัฐ เพิ่มประสิทธิภาพในการป้องกันการทุจริตและประพฤติมิชอบในรูปแบบต่างๆรวมถึงกระทำการอันเป็นการขัดกันระหว่างผลประโยชน์ส่วนตนและผลประโยชน์ส่วนรวมของเจ้าหน้าที่ ที่สอดคล้องกับสภาพการณ์ปัจจุบันและแผนการปฏิรูปประเทศด้านการป้องกันและปราบปรามการทุจริตและประพฤติมิชอบ ตลอดจนกฎหมายที่เกี่ยวข้อง โดยระเบียบฯ ใหม่จะมีผลตั้งแต่วันถัดจากวันประกาศในราชกิจจานุเบกษา หรือ มีผลตั้งแต่วันที่ 14 ม.ค. 66 เป็นต้นไป ซึ่งสาระสำคัญได้กำหนดห้ามไม่ให้เจ้าหน้าที่ของรัฐหรือบุคคลในครอบครัวให้หรือรับของขวัญระหว่างผู้บังคับบัญชา ผู้ในบังคับบัญชา หรือบุคคลในครอบครัวของผู้บังคับบัญชาหรือเจ้าหน้าที่ของรัฐด้วยกัน ตลอดจนห้ามไม่ให้บุคคลข้างต้นรับของขวัญจากผู้ที่เกี่ยวข้องกับการปฏิบัติหน้าของเจ้าหน้าที่ของรัฐนั้นเว้นแต่เป็นการให้หรือรับตามปกติประเพณีนิยม ซึ่งมีราคาหรือมูลค่าไม่เกิน 3,000 บาท จากผู้ให้แต่ละคนและแต่ละโอกาส หรือตามที่คณะกรรมการ ปปช. กำหนดไว้สำหรับ “ของขวัญ” ที่กำหนดตามระเบียบฯ นั้น ใกล้เคียงกับระเบียบเดิมนั่นคือ เงินหรือทรัพย์สินที่ให้แก่กันเพื่ออัธยาศัยไมตรี ให้เป็นรางวัล ให้โดยเสน่หา ให้เพื่อการสงเคราะห์หรือให้เป็นสินน้ำใจ และให้หมายรวมถึงประโยชน์อื่นใดอันอาจคำนวณเป็นเงินได้ เช่น การให้สิทธิพิเศษซึ่งไม่ใช่เป็นสิทธิที่จัดไว้สำหรับบุคคลทั่วไป ในการได้รับการลดราคาทรัพย์สินหรือการได้รับบริการ หรือการได้รับการฝึกอบรม หรือการได้รับความบันเทิงตลอดจนการออกค่าใช้จ่ายในการเดินทาง หรือการท่องเที่ยว ค่าที่พัก ค่าอาหาร หรือสิ่งอื่นใด ในลักษณะเดียวกัน รวมถึงการให้บัตร ตั๋ว หรือหลักฐานอื่นใด การชำระเงินให้ล่วงหน้าหรือการคืนเงินหรือสิ่งของให้ภายหลังนอกจากนี้ ได้เพิ่มบทนิยามของทรัพย์สินที่ให้เป็นของขวัญ นอกจากจะหมายถึงทรัพย์สินตามประมวลกฎหมายแพ่งละพาณิชย์แล้วให้หมายความรวมถึงทรัพย์สินตามกฎหมายว่าด้วยการประกอบธุรกิจสินทรัพย์ดิจิทัลด้วยในกรณีที่ผู้บังคับบัญชาหรือเจ้าหน้าที่ของรัฐผู้ใดจงใจปฏิบัติเกี่ยวกับการให้ของขวัญหรือรับของขวัญโดยฝ่าฝืนระเบียบฯ จะถือว่าผู้นั้นกระทำผิดวินัยหรือไม่ประพฤติปฏิบัติตนให้เป็นไปตามประมวลจริยธรรมของเจ้าหน้าที่ของรัฐ และให้ดำเนินการตามกฎหมาย กฎ ประมวลจริยธรรมของเจ้าหน้าที่รัฐหรือมติคณะรัฐมนตรี ที่เกี่ยวข้องต่อไป 
นายกฯ พบปะเด็กและเยาวชน ชื่นชมเด็กเก่งสร้างชื่อเสียง ขอให้พัฒนา-เรียนรู้ต่อไป|นายกฯ พบปะเด็กและเยาวชน ชื่นชมเด็กเก่งสร้างชื่อเสียง เด็กกตัญญู ให้กำลังใจเด็กด้อยโอกาส ขอให้เด็กและเยาวชนรักษาความดี เป็นแบบอย่างที่ดีพล.อ. ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้พบปะกับเด็กและเยาวชนที่นำชื่อเสียงมาสู่ประเทศ และเด็กจากจังหวัดชายแดนภาคใต้ที่มีความซื่อสัตย์ หรือเด็กกตัญญูและเด็กพิเศษหรือด้อยโอกาส รวมจำนวน 10 คนพร้อมเปิดโอกาสให้เด็กและเยาวชนนั่งเก้าอี้ทำงานนายกรัฐมนตรี และถ่ายภาพเป็นที่ระลึกร่วมกับนายกรัฐมนตรี สำหรับบรรยากาศการนั่งเก้าอี้ทำงานของนายกรัฐมนตรีเป็นไปอย่างอบอุ่น โดยนายกรัฐมนตรีได้พูดคุยสอบถามเด็กและเยาวชนอย่างเป็นกันเอง พร้อมกล่าวชื่นชมเด็กและเยาวชนที่นำชื่อเสียงมาสู่ประเทศ ขอให้เรียนรู้ พัฒนาตัวเองต่อไป อย่าหยุดพัฒนา ในส่วนของเด็กที่มีความซื่อสัตย์หรือเด็กกตัญญู นายกรัฐมนตรีขอให้รักษาความดีนี้ให้คงไว้ เพราะความดีจะทำให้ประสบความสำเร็จในทุกอย่าง มีแต่ความเจริญ และขอให้ชวนเพื่อน ๆ มาช่วยกันทำความดี พร้อมกันนี้ นายกรัฐมนตรีกล่าวให้กำลังใจเด็กพิเศษ หรือด้อยโอกาสว่า ขอให้เด็กและเยาวชนอย่าท้อแท้ มีกำลังใจในการดำรงชีวิต และให้ยืนหยัดอยู่ในสังคมด้วยความภาคภูมิใจ ดูแลตัวเองให้เข้มแข็งมีกำลังใจในทุก ๆ ด้าน
"อนุทิน" ขอให้เชื่อมั่นระบบการแพทย์ มั่นใจเปิดรับทัวร์จีน ผลประโยชน์มหาศาล|ยิ่งให้ ยิ่งได้ ! “อนุทิน” มั่นใจ เปิดรับทัวร์จีน ผลประโยชน์ถึงไทยมหาศาล ขอให้เชื่อมั่นระบบการแพทย์ไทย มาตรการคัดกรอง ย้ำสุขภาพ ต้องบาลานซ์กับเศรษฐกิจนายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข กล่าวภายหลังประเทศไทยมีการเปิดรับนักท่องเที่ยวจากจีนตั้งแต่วันที่ 8 มกราคมที่ผ่านมา ว่า ได้ติดตามความเคลื่อนไหวของประเทศจีนมาโดยตลอด และเมื่อทางการจีนคลายล็อก เปิดประเทศ แล้วมีการทำสำรวจว่าชาวจีนต้องการมาประเทศไทย ทำให้รู้สึกยินดี และได้มีการเตรียมความพร้อมต้อนรับนักท่องเที่ยว จึงต้องทำให้มั่นใจว่ามาเที่ยวเมืองไทย มีความปลอดภัย และต้องทำให้คนไทยรู้สึกปลอดภัย ที่ไทยเปิดรับนักท่องเที่ยวจีนการที่ชาวจีนเลือกเดินทางมาที่ไทย ย่อมเป็นประโยชน์มหาศาล เพราะภาคการท่องเที่ยวคือเครื่องยนต์เศรษฐกิจที่สำคัญมาก ก่อนมีโรคระบาด ประเทศไทย ได้ต้อนรับคนจีนที่หลั่งไหลเข้ามายังประเทศ ความคึกคักเกิดขึ้น เม็ดเงินสะพัด แล้วสิ่งเหล่านี้ ก็หายไปร่วม 3 ปี วันนี้ เรามีโอกาสที่จะกลับไปอยู่ ณ จุดที่เราเคยอยู่ ส่วนตัวมองว่า ไทยมีความเข้มแข็ง มีจุดขายมากมาย อาหารอร่อย งานบริการยอดเยี่ยม การอำนวยความสะดวกไม่เป็นรองใคร ภาคการท่องเที่ยวจะเป็นกุญแจสำคัญในการฟื้นเศรษฐกิจส่วนเรื่องมาตรการการต้อนรับนักท่องเที่ยวจีน ยืนยัน ไม่แบ่งแยก นักท่องเที่ยวจากทั่วโลก อยู่ภายใต้มาตรฐานเดียวกัน โรคระบาด เกิดขึ้นทั่วโลก แล้วทำไม เราต้องมีเงื่อนไขเฉพาะกับบางประเทศ ทั้งนี้ ขอให้เชื่อมั่นในระบบการแพทย์ไทย มาตรการคัดกรองทั้งหลาย มาจากทีมวิชาการ ในนั้นมีผู้เชี่ยวชาญ และอาจารย์แพทย์ ช่วยกันคิดออกมา ซึ่งเราให้ความสำคัญกับเรื่องสุขภาพ แต่ต้องบาลานซ์กับเรื่องเศรษฐกิจทั้งนี้ เรื่องไทย กับจีน ตนขอย้อนไปเล่าตั้งแต่ที่โควิด 19 เริ่มระบาด แล้วไทยตรวจพบคนจีนติดเชื้อเข้ามาในประเทศ ตอนนั้น ก็รีบรักษาจนหาย และส่งตัวกลับประเทศ ซึ่งต่อมา นักเดินทางจากประเทศอื่น ก็รักษาเช่นกัน แน่นอนว่า สิ่งที่เกิดขึ้น ทางการจีนประทับใจมาก จากนั้น ตอนที่ไทยประสบปัญหา ก็ได้ทางการจีนนี่เองที่เข้ามาช่วยเหลือ ขณะที่ทั่วโลกไขว่คว้าหาวัคซีน ไทยก็ได้รับการสนับสนุนจากจีน ไมตรีที่เรามีให้จีน เขามองเห็นแน่นอน และเป้นส่วนสำคัญ ที่ทำให้เขาเลือกที่จะเข้ามาเที่ยว และเข้ามาร่วมมือในการสร้างสรรค์สิ่งต่างๆ กับประเทศไทย”ขณะเดียวกัน นายอนุทิน มีความมั่นใจ ว่า ไม่ใช่เฉพาะชาวจีนที่ต้องการเดินทางมาท่องเที่ยว หรือลงทุนที่ไทย เพราะนานาชาติ ต่างก็มองให้ไทยเป็นเป้าหมายในการเดินทางเข้ามา เพราะเชื่อมั่นในระบบสาธารณสุขของไทย ที่ดูแลทุกคนอย่างเท่าเทียม ในระบบการรักษาที่มีประสิทธิภาพ
"อุ๊งอิ๊ง" โพสต์รูปวัยเด็ก ย้อนชีวิตผ่านบททดสอบมามาก แต่ไม่หวั่นเป็นนักสู้เหมือนพ่อ|วันที่ 14 มกราคม 2566 น.ส.แพทองธาร ชินวัตร หรือ อุ๊งอิ๊ง ประธานคณะที่ปรึกษาด้านการมีส่วนร่วมและนวัตกรรม พรรคเพื่อไทย และหัวหน้าครอบครัวเพื่อไทย บุตรสาวคนเล็กนายทักษิณ ชินวัตร อดีตนายกรัฐมนตรี ได้โพสต์รูปในวันเด็ก พร้อมระบุข้อความว่าถึงอิ๊งค์วัย 5 ขวบ ดีมากที่เธอรับความเป็นนักสู้จากคุณพ่อ ความอดทนจากคุณแม่ ใครแกล้งก็ไม่หวั่น! เพราะหลังคุณพ่อได้ตำแหน่งนายกฯ ชีวิตเธอจะเจอบททดสอบมากมาย ทั้งความคาดหวัง ความเกลียดชัง ความสุข ความเศร้า มันไม่ง่ายเลย แต่เธอจะผ่านมันมาได้นะ จนเป็นว่าที่คุณแม่ลูกสองในวันนี้เธอยังคงความเป็นตัวเอง (แต่ซ่าน้อยกว่าวันนั้นแล้วนะ) เชื่อมั่นในตัวเองและครอบครัว และผ่านสิ่งต่างๆ มาด้วยกันอย่างแข็งแรง มันสำคัญมากในวันที่เธอต้องต่อสู้เพื่อปกป้องสิ่งที่เธอรัก จงจดจำความรู้สึกตอนเด็กนี้ไว้ เพราะเธอจะต้องใช้มันอีกครั้งตอนโตแต่จะดีกว่านี้ ถ้าเธอได้นิสัยรักการอ่านมาจากคุณพ่อมากกว่านี้สักหน่อย สนใจเรื่องคอมพิวเตอร์โปรแกรมต่างๆ ให้มากขึ้นอีกนิด เพราะในอนาคต ทักษะพวกนี้จำเป็นอย่างมากอยากบอกเธอ วันหนึ่งเธอจะรักตัวเองน้อยลง เพราะเมื่อเธอเป็นแม่ เธอจะรักลูกมากกว่าสิ่งใด มากจนทำให้เธอตัดสินใจครั้งใหญ่ ที่อยากจะเปลี่ยนประเทศนี้ให้ดีขึ้น และมันจะดีสำหรับทุกคน ไม่เพียงแต่ลูกของเรา ไม่ว่าอะไรจะเกิดขึ้น จงอดทนเข้าไว้นะ เพราะมันทำให้เธอมาถึงวันนี้#สุขสันต์วันเด็ก นะคะ ขอให้เด็กๆ ทุกคนเติบโตด้วยความปลอดภัย ความรัก มีความฝัน และมีโอกาสในการพัฒนาตัวเอง แน่นอนว่าไม่ใช่ทุกคนจะโชคดีได้อยู่ในบ้านที่เป็นพื้นที่ปลอดภัย แต่ขอให้ทุกคนเติบโตอย่างแข็งแรงเท่าที่เป็นไปได้ ขอให้บ้านเมืองนี้เปลี่ยนแปลง และเป็นโอกาสของคนเด็กๆ ทุกคนค่ะ 
จับตา 17 ม.ค.นี้ "บิ๊กป้อม" เปิดนโยบาย พปชร. ชูบัตรประชารัฐ เชื่อเข้าถึงประชาชนได้จริง|“ดร.นฤมล” ลุยพื้นที่นครฯ นำว่าที่ผู้สมัคร อ้อนขอคะแนนชาวทุ่งสง 17 ม.ค.นี้ “บิ๊กป้อม” เตรียมแถลงเปิดนโยบาย ชูบัตรประชารัฐ เชื่อ เข้าถึงประชาชนได้จริงนางนฤมล ภิญโญสินวัฒน์ เหรัญญิกพรรคพลังประชารัฐ เป็นประธานในพิธีการประชุมสัมมนาโครงการพลังประชารัฐ พลังชาติไทย และเปิดศูนย์ประสานงานพรรค เขตเลือกตั้งที่ 4 อำเภอทุ่งสง และที่เขต 2 อ.เมือง จังหวัดนครศรีธรรมราชโดยศูนย์ดังกล่าว จะทำหน้าที่เป็นศูนย์กลางในการติดต่อสื่อสารระหว่าง ส.ส. ของพรรคพลังประชารัฐกับพี่น้องในพื้นที่โดยตรง ซึ่งจะทำให้ปัญหาของประชาชนทุกคนได้รับการแก้ไขอย่างรวดเร็ว โดยมี นายนิยม คำแหง อดีต ส.ส.นครศรีธรรมราช 2 สมัยให้การต้อนรับ ซึ่งภายในงานได้มีการเปิดตัวว่าที่ผู้สมัครของพรรคพลังประชารัฐในจังหวัดนครศรีธรรมราชหลายคน เช่น นางสุภาพ ขุนศรี ว่าที่ผู้สมัคร ส.ส.เขต 2, นายสุธรรม จริตงาม เป็นว่าที่ผู้สมัคร ส.ส.เขต 4, นายคมเดช มัชฌิมวงศ์ ว่าที่ผู้สมัคร ส.ส.เขต 6, นายสุนทร รักษ์รงค์ ว่าที่ผู้สมัคร ส.ส.เขต 7 รวมไปถึง นายประจวบ รามณีย์ ว่าที่ผู้สมัคร จังหวัดพัทลุงนางนฤมล ได้กล่าวเปิดงานว่า ตนดีใจมากที่ได้มาเยี่ยมเยียนพี่น้องประชาชนชาวทุ่งสงอีกครั้งหนึ่ง และต้องขอขอบคุณท่านอดีต ส.ส.นิยม คำแหง ที่ได้ให้การสนับสนุนพรรคพลังประชารัฐ ผู้สมัครของเราถือว่ามีเลือดนักสู้ เพราะกว่าจะผ่านขั้นตอน การคัดกรองคุณสมบัติผู้สมัครของพรรคพลังประชารัฐไม่ใช่เรื่องง่าย เนื่องจากทางพรรคได้คัดเลือกอย่างเข้มข้นและมีคุณภาพมากที่สุดเพื่อประชาชนคนใต้โดยเฉพาะทั้งนี้ พลังประชารัฐตั้งใจที่จะรับใช้ชาวใต้อย่างแท้จริง เห็นได้จากตัวผู้สมัครของเราในครั้งนี้ ทุกคนคือลูกหลานของชาวใต้ มีความใกล้ชิด สนิทสนม และรู้ปัญหาของคนใต้เป็นอย่างดี ฉะนั้น ปัญหาของคนใต้ ก็ต้องให้ตัวแทนที่เป็นคนใต้เข้าไปแก้ไขแต่สุดท้ายแล้วคนของพรรคพลังประชารัฐจะชนะการเลือกตั้งครั้งนี้หรือไม่ ก็ขึ้นอยู่กับพี่น้องประชาชนที่นั่งอยู่ตรงนี้ ตนขอฝาก ว่าที่ผู้สมัคร ที่เป็นคนตั้งใจทำงานจริงเอาไว้ในอ้อมอกอ้อมใจของพี่น้องประชาชนชาวใต้ด้วยโดยในวันที่ 17 มกราคม 2566 พล.อ. ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ ก็จะเริ่มแถลงนโยบายออกมาเพื่อมอบให้กับประชาชนอย่างแท้จริง เช่น บัตรประชารัฐ ที่ได้ริเริ่มมาตั้งแต่ปี 2561 โดยตนได้ทำหน้าที่เป็นผู้ช่วยรัฐมนตรีว่าการกระทรวงการคลัง และได้ขับเคลื่อนนโยบายบัตรสวัสดิการแห่งรัฐมาโดยตลอด และสุดท้ายเมื่อเกิดการเลือกตั้งปี 2562 พรรคพลังประชารัฐก็ได้ทำตามนโยบายที่ได้หาเสียงไว้ได้จริงทั้งนี้ นโยบายบัตรสวัสดิการแห่งรัฐของของเรา เน้นว่าประชาชนต้องเข้าถึงได้จริง เพื่อให้ใช้ชีวิตอย่างมีคุณภาพ และนำประโยชน์ไปต่อยอดทำธุรกิจ เพื่อให้ความเป็นอยู่ดีขึ้น นโยบายของพรรคพลังประชารัฐในครั้งนี้ก็จะมีเรื่องนี้เป็นหลัก แต่ส่วนรายละเอียดว่าจำนวนเงินในบัตรประชารัฐว่าจะมีจำนวนเท่าไหร่ ก็ขอให้รอฟังการแถลงจากท่านหัวหน้าพรรคอีกครั้งหนึ่ง”ขณะเดียวกัน มีประชาชนในจังหวัดนครศรีธรรมราช อำเภอทุ่งสง รวมไปถึงจังหวัดใกล้เคียง มาต้อนรับพร้อมมอบดอกไม้ให้กำลังใจกับ นางนฤมล เป็นจำนวนมาก
“สามารถ” ปลุก กองสลากฯ จัดการแพลตฟอร์มออนไลน์ ชี้หวยยังแพง-รัฐเสียรายได้|“สามารถ” ปลุก กองสลากฯ ทำหน้าที่ตามรัฐวิสาหกิจ อย่าให้ใครมาโกง เอาเปรียบแผ่นดินได้ ย้ำ ปรับเงินต้องปรับทุกธุรกรรม ไม่เช่นนั้นรายได้แผ่นดินจะสูญหาย รางวัลชาวบ้านตกหล่นนายสามารถ เจนชัยจิตรวนิช อดีตผู้ช่วยรัฐมนตรีว่าการกระทรวงยุติธรรม กล่าวถึงสลากกินแบ่งรัฐบาลที่วันนี้มีขายในโลกออนไลน์จำนวนมาก มีหลายแพลตฟอร์มที่มีการกระทำความผิดเกิดขึ้น ซึ่งกองสลากกินแบ่งรัฐบาลเป็นรัฐวิสาหกิจ การทำให้เกิดการเสียรายได้จากบุคคลอื่นถือเป็นภัยของประเทศ การที่ตนออกมาพูดวันนี้ เนื่องจากไม่อยากเห็นคนที่มีหน้าที่ไม่ทำหน้าที่ ไม่อยากเห็นสังคมยอมรับกับการซื้อลอตเตอรี่แพงและทำให้ประเทศขาดรายได้“วันนี้ถ้ามีคนขโมยไฟหลวงใช้แล้วรัฐจะเสียรายได้หรือไม่ เช่นเดียวกับกองสลากกินแบ่งรัฐบาล ตั้งแต่อดีตที่ผ่านมาประเทศไทยมีกฎหมายควบคุมกับขายสลากกินแบ่งฯมาโดยตลอด มีบทลงโทษสำหรับคนที่ขายเกินราคา แต่วันนี้วิธีการขายเปลี่ยนไป แผงลอตเตอรี่ข้างทาง กับแพลตฟอร์มออนไลน์ มันแตกต่างกัน ตามแผง เจ้าหน้าที่เจอเมื่อไหร่ก็จับกุม ดำเนินคดีไป แต่ออนไลน์คือการทำธุรกรรมในวันนี้ ทุกคน ทุกเจ้ายอมรับว่าไม่ได้ขาย 80 บาท นั่นหมายความว่า ทุกคนทำผิดกฎหมาย ต้องถูกปรับ 10,000 บาท ”นายสามารถ กล่าวต่อว่า ปัญหาของสลากออนไลน์จะไม่มีวันจบ ถ้าหากว่าเมื่อขาย 120,140 บาท? ยังมีคนซื้อ ราคาก็จะขึ้นไปเรื่อย ๆ สุดท้าย ผลกระทบก็จะตกกลับมาที่ประชาชน ปัญหาสลากคือปัญหาใหญ่มากกว่าการลอบใช้ไฟหลวง ดังนั้น พล.อ.ประยุทธ์ จันทร์โอชา? นายกรัฐมนตรี ต้องกำชับกองสลากกินแบ่งรัฐบาลให้ทำตามหน้าที่ ไม่เช่นนั้นสังคมก็จะเชื่อว่าการซื้อลอตเตอรี่แพงไม่เป็นไร และสุดท้ายก็ทำให้ประเทศเสียหาย
กานต์กนิษฐ์ ย้ายกลับเพื่อไทย ปัดเกาเหลาพลังประชารัฐ เชื่อประวิตรเข้าใจ|นางสาวกานต์กนิษฐ์ แห้วสันตติ อดีตสมาชิกสภาผู้แทนราษฎร (ส.ส.) กรุงเทพมหานคร เขต 1 พรรคพลังประชารัฐ เปิดตัวย้ายกลับมาสังกัดพรรคเพื่อไทยเมื่อวันจันทร์ (16 ม.ค.) อดีต ส.ส. กรุงเทพมหานครรายนี้ เผยสาเหตุที่ย้ายกลับมาว่า เพื่อความสบายใจ และยืนยันว่าไม่ได้มีปัญหากับพรรคพลังประชารัฐ และ พลเอก ประวิตร วงษ์สุวรรณ หัวหน้าพรรคพลังประชารัฐ เพราะ พล.อ.ประวิตร เข้าใจดี และไม่ได้ว่าอะไรนางสาวกานต์กนิษฐ์ ยอมรับว่า ประชาชนอาจสับสนบ้าง เพราะเป็นการย้ายพรรคข้ามขั้วการเมือง แต่ส่วนตัวมั่นใจในแนวทางของพรรคเพื่อไทยว่าจะช่วยแก้ปัญหาต่างๆ ให้ประชาชนได้ จึงมั่นใจว่าการย้ายกลับมาพรรคเพื่อไทยจะทำให้รักษาเก้าอี้ ส.ส. ไว้ได้ด้วยไม่ใช่แค่นั้น นางสาวกานต์กนิษฐ์ เผยอีกว่า การย้ายกลับมาครั้งนี้ ไม่ได้ชวน ส.ส. คนอื่นจากพรรคพลังประชารัฐมาเพิ่ม ส่วนเพื่อน ส.ส. ที่ย้ายไปพรรคอื่นก็ยังเป็นเพื่อนกัน คุยกันตลอด
"ธรรมนัส" บอก อนาคตการเมืองแล้วแต่ "ประวิตร" สั่งทางไหนพร้อมทำตาม|“ธรรมนัส” บอก อนาคตการเมืองแล้วแต่ “ประวิตร” สั่งทางไหนพร้อมทำตาม แย้ม เตรียมกลับพปชร.อีกไม่กี่วันแต่ก่อน 7 ก.พ. ไม่มอง 2 ป.แยกกันเดินตัดคะแนนกันเอง ระบุ เป็นสีสัน แต่ละคนอยากมีบ้านของตัวเองร.อ.ธรรมนัส พรหมเผ่า ส.ส.พะเยา พรรคเศรษฐกิจไทย กล่าวถึงความชัดเจนในการกลับมาอยู่กับพรรคพลังประชารัฐ ว่าสถานภาพขณะนี้ยังเป็นสมาชิกพรรคเศรษฐกิจไทย แต่เรื่องการเมืองไม่ปฏิเสธว่าเคารพรัก พล.อ.ประวิตร มาอย่างสม่ำเสมอ เพราะท่านมีพระคุณกับตน ฉะนั้นทุกอย่างทางการเมืองตนได้บอกกับ พล.อ.ประวิตร ว่าขึ้นอยู่กับ พล.อ.ประวิตร ว่าจะให้ตนเดินไปทางไหนต่อส่วน พล.อ.ประวิตร อยากให้กลับมาพลังประชารัฐหรือไม่ ร.อ.ธรรมนัส กล่าวว่า การเมืองเวลานี้ผู้ใหญ่การเมืองหลายคนบอกว่ายังมีเวลาอยู่ในการตัดสินใจ และตนในฐานะที่เป็นแกนนำพรรคเศรษฐกิจไทยเราก็ยังรักบ้านเดิมอยู่ แต่ถ้า พล.อ.ประวิตร สั่งอย่างไร ก็พร้อมจะทำตาม อย่างไรก็ตามในส่วนของตนจะลงสมัครรับเลือกตั้งเองหรือไม่ ต้องฟังเสียงของประชาชนส่วนจะลงสมัครในนามพรรคใดนั้นขึ้นอยู่กับ พล.อ.ประวิตร และคงไม่กี่วันน่าจะได้ความชัดเจน ซึ่งก่อนวันที่ 7 ก.พ.น่าจะชัดเจน เมื่อถามย้ำว่า พล.อ.ประวิตร ได้ส่งสัญญาณว่าจะให้กลับมา พปชร.เมื่อใด ร.อ.ธรรมนัส กล่าวว่า ในส่วน ส.ส.ของพรรค เศรษฐกิจไทยเราให้อิสระในการตัดสินใจส่วนแกนนำพลังประชารัฐหลายคนทิ้ง พล.อ.ประวิตร ไปแล้ว จะช่วยหาใครมาเติมเต็มในจุดนี้ ร.อ.ธรรมนัส กล่าวว่า เวลานี้ยังเป็นสมาชิกพรรคเศรษฐกิจไทย ยังพูดอะไรได้ไม่เยอะ แต่แนวร่วมที่เคยสร้างพลังประชารัฐมาตั้งแต่ยังเป็นวุ้นก็ช่วยกันอยู่ หลายท่านที่ออกไปแล้วก็กลับมาเมื่อถามว่า มองสถานการณ์การเมืองอย่างไรที่พี่น้อง 2ป. แยกกันเดิน เหมือนมาแย่งคะแนนกันเอง ร.อ.ธรรมนัส กล่าวว่า ไม่ได้มองอย่างนั้น แต่เป็นรูปแบบของประชาธิปไตย แต่ละคนมีบ้านเป็นของตัวเอง พล.อ.ประวิตร รักบ้านของท่านเพราะสร้างมา เช่นเดียวกับ ส.ส.หลายคนส่วนการแยกกันเป็นสีสันทางการเมืองที่จะมาถึงในการเลือกตั้งในเรื่องของประชาธิปไตย ดังนั้น ไม่ว่าจะเป็นพรรคอะไรก็ตามจะง่ายกว่าเดิม เพราะจำนวนพรรคไม่มากเท่าปี 62 ส่วนที่มองว่าจะเป็นการตัดคะแนนกันเองนั้น ตนมองว่าถ้าเป็นการเมืองแบบพวกตนที่เป็น ส.ส.ต่างจังหวัด ไม่มีผล และตนยังมั่นใจในพื้นที่ที่ตนรับผิดชอบส่วนที่ระบุกับประชาชนว่าพานายกฯคนที่ 30 มาพบชาวพะเยา หมายความว่าอย่างไร ร.อ.ธรรมนัส กล่าวว่า มั่นใจว่าบุคลิกและนิสัยใจคอของ พล.อ.ประวิตร ท่านเป็นผู้นำของประชาชน ส่วนจะเป็นไปได้หรือไม่นั้น ขึ้นอยู่กับประชาชนตัดสินใจ และมั่นใจว่าผลการทำงานในช่วงที่ผ่านมาของ พล.อ.ประวิตร จะทำให้ประชาชนเห็น 
นอท กองสลากพลัส ประกาศตั้ง "พรรคเปลี่ยน" โดดเล่นการเมืองหวังแก้หวย|นายพันธ์ธวัช นาควิสุทธิ์ ประธานคณะเจ้าหน้าที่บริหาร (ซีอีโอ) เว็บไซต์จำหน่ายสลากกินแบ่งรัฐบาล กองสลากพลัส กล่าวผ่านการถ่ายทอดสด (ไลฟ์) ในเพจเฟซบุ๊ก กองสลากพลัส เมื่อวันจันทร์ (16 ม.ค.) ประกาศตั้งพรรคการเมืองชื่อพรรค "เปลี่ยน" ที่จดแจ้งตั้งพรรคตั้งแต่วันที่ 31 ส.ค. 2565ซีอีโอกองสลากพลัส กล่าวอีกว่า พรรคดังกล่าวเกิดจากความตั้งใจแก้ไขปัญหาสลากกินแบ่งรัฐบาลที่มีราคาแพง นายพันธ์ธวัช กล่าวถึงพรรคเปลี่ยนว่า ขณะนี้อยู่ระหว่างรอคณะกรรมการการเลือกตั้ง (กกต.) ประชุมรับรองพรรคการเมือง ซึ่งหลังจากรับรองพรรคแล้ว จะเปิดรับสมัครสมาชิกต่อไปนายพันธ์ธวัช กล่าวต่อว่า ในเร็วๆ นี้ ตนจะเปิดแพลตฟอร์มให้ประชาชนแสดงความคิดเห็นเพื่อกำหนดนโยบายพรรค โดยพรรคเปลี่ยนเน้นเป็นปากเสียงให้กับประชาชน โดยพูดถึงปัญหาที่มีอยู่ในสังคมและเรื่องที่พรรคอยากจะแก้ไขมากที่สุด คือ ปัญหาของสลากกินแบ่งรัฐบาลไทย ใครไม่กล้าพูด ใครไม่กล้าแก้ พรรคเปลี่ยนตนจะขออาสาทำเอง
เด้งฟ้าผ่า! ย้าย "ไตรยฤทธิ์" พ้นอธิบดี DSI สลับไปนิติวิทย์ โยก "สุริยา" นั่งรักษาการแทน|ด่วน! สมศักดิ์เซ็นย้าย "ไตรยฤทธิ์" พ้นอธิบดี DSI ไปอยู่นิติวิทย์ สลับ "สุริยา" ผอ.สถาบันนิติวิทยาศาสตร์  นั่งรักษาการแทนผู้สื่อข่าวรายงานว่า นายสมศักดิ์ เทพสุทิน รัฐมนตรีว่าการกระทรวงยุติธรรม ได้ลงนามในคำสั่งลงวันที่ 18 ม.ค.2566 เรื่อง มอบหมายให้ข้าราชการปฏิบัติหน้าที่ราชการและรักษาราชการแทน โดยให้ นายไตรยฤทธิ์ เตมหิวงศ์ อธิบดีกรมสอบสวนคดีพิเศษ ไปปฏิบัติหน้าที่ราชการที่สถาบันนิติวิทยาศาสตร์ และรักษาราชการแทนผู้อำนวยการสถาบันนิติวิทยาศาสตร์และให้ พ.ต.ต.สุริยา สิงหกมล ผอ.สถาบันนิติวิทยาศาสตร์ ไปปฏิบัติหน้าที่ราชการที่กรมสอบสวนคดีพิเศษ และให้รักษาราชการแทนอธิบดีกรมสอบสวนคดีพิเศษ เพื่อให้การบริหารงานของกรมสอบสวนคดีพิเศษและสถาบันนิติวิทยาศาสตร์ กระทรวงยุติธรรม เป็นไปด้วยความเรียบร้อยและมีประสิทธิภาพโดยมีผู้รับผิดชอบการปฏิบัติหน้าที่ราชการที่เหมาะสมกับภารกิจในความรับผิดชอบของส่วนราชการ ซึ่งจะเป็นประโยชน์ของทางราชการ โดยอาศัยอำนาจตามมาตรา 20 และมาตรา 46 แห่ง พ.ร.บ.ระเบียบบริหารราชการแผ่นดิน พ.ศ.2534 และแก้ไขเพิ่มเติม(ฉบับที่ 5) พ.ศ. 2545 โดยมีผลตั้งแต่บัดนี้เป็นต้นไป
อาลัย "นพ.อรรถสิทธิ์ เวชชาชีวะ" บิดาอภิสิทธิ์ จากไปอย่างสงบด้วยวัย 87 ปี|สิ้น "ศ.เกียรติคุณ ดร.นพ.อรรถสิทธิ์ เวชชาชีวะ" บิดาของอภิสิทธิ์ เวชชาชีวะ จากไปโดยสงบในวัย 87 ปีวันนี้ (18 ม.ค.) เมื่อเวลาประมาณ 11.10 น. ศ.เกียรติคุณ ดร.นพ.อรรถสิทธิ์ เวชชาชีวะ อดีตรมช.สาธารณสุข นายกราชบัณฑิตยสถาน อดีตอธิการบดีมหาวิทยาลัยมหิดล อดีตคณบดีคณะแพทยศาสตร์ โรงพยาบาลรามาธิบดี และเป็นบิดาของนายอภิสิทธิ์ เวชชาชีวะ อดีตนายกรัฐมนตรีและอดีตหัวหน้าพรรคประชาธิปัตย์ ได้จากไปอย่างสงย ด้วยโรคมะเร็งเม็ดเลือดขาว ในวัย 87 ปีโดยจะมีพิธีพระราชทานน้ำหลวงอาบศพ ที่ศาลากลางน้ำ วัดเทพศิรินทรทราวาสราชวรวิหาร ในวันที่ 19 ม.ค.66 เวลา 17.00 น. ตามด้วยการประกอบพิธีสวดพระอภิธรรมศพสำหรับ ศ.เกียรติคุณ ดร.นพ.อรรถสิทธิ์ เคยดำรงตำแหน่ง รมช.สาธารณสุข นายกราชบัณฑิตยสถาน และเป็นอดีตอธิการบดีมหาวิทยาลัยมหิดล ประธานกรรมการบริหารมูลนิธิรามาธิบดีฯ รวมถึงเป็นนายแพทย์ผู้เชี่ยวชาญระบบประสาทและระบบสมองของไทยศ.ดร.นพ.อรรถสิทธิ์ เกิดวันที่ 3 พ.ย.2478 เป็นบุตรคนที่ 7 ในจำนวน 10 คน ของนายโฆสิต เวชชาชีวะ และนางสุเพี้ยน เวชชาชีวะ โดย ศ.ดร.นพ.อรรถสิทธิ์ มีพี่ชายคือนายนิสสัย เวชชาชีวะ อดีตเอกอัครราชทูตไทย ซึ่งเป็นบิดาของนายสุรนันท์ เวชชาชีวะ และเป็นพี่ชายของนายวิทยา เวชชาชีวะ อดีตปลัดกระทรวงการต่างประเทศ และอดีตเอกอัครราชทูตไทยประจำสหรัฐอเมริกาศ.ดร.นพ.อรรถสิทธิ์ สมรสกับ ศ.พญ.สดใส เวชชาชีวะ มีบุตร-ธิดา 3 คน ได้แก่ ศ.พญ.อลิสา วัชรสินธุ หัวหน้าหน่วยจิตเวชเด็ก ภาควิชาจิตเวชศาสตร์ คณะแพทยศาสตร์ จุฬาฯ, น.ส.งามพรรณ เวชชาชีวะ นักเขียนรางวัลซีไรต์ ประจำปี 2549 และ นายอภิสิทธิ์ เวชชาชีวะ
วิชัย-ขจรศักดิ์ เปิดใจสาเหตุย้ายขั้วเข้าเพื่อไทย ขอโทษคนเสื้อแดง-อดีตนายกฯ|ว่าที่ผู้สมัครรับเลือกตั้งสมาชิกผู้แทนราษฎร (ส.ส.) 2 คนของพรรคเพื่อไทย แถลงข่าวเมื่อวันพฤหัสบดี (19 ม.ค.) ถึงสาเหตุที่ย้ายจากขั้วการเมืองฝั่งตรงข้าม หลังผู้ใช้อินเทอร์เน็ตวิจารณ์อย่างหนักนายวิชัย ลำสุทธิ ว่าที่ผู้สมัคร ส.ส. จ.ระยอง กล่าวเริ่มต้นด้วยการยอมรับว่าตนเป็นหนึ่งในผู้ก่อตั้งพรรคไทยภักดีจริง ในฐานะเลขาธิการพรรค แต่หลังจากก่อตั้งพรรคดังกล่าวได้เพียง 1 เดือน ก็ตัดสินใจลาออกว่าที่ผู้สมัคร ส.ส. จ.ระยอง รายนี้ กล่าวต่อไปว่า แม้ตนเคยอยู่พรรคประชาปัตย์มาก่อน และมาก่อตั้งพรรคไทยภักดี แต่ก็ไม่เคยกล่าวล่วงเกินหรือให้ร้ายอดีตนายกรัฐมนตรีทักษิณ และอดีตนายกรัฐมนตรียิ่งลักษณ์ ชินวัตร เลย"ผมเป็น ส.ส. ประชาธิปัตย์มา 2 สมัย ก็อยู่คนละฝั่งกับเพื่อไทย แต่ว่าในข้อเท็จจริงผมไม่เคยล่วงเกินหรือไม่เคยให้ร้ายนะครับ ไม่ว่าจะเป็นท่านนายกฯ ทักษิณ ท่านนายกฯ ยิ่งลักษณ์ เราก็ไม่เคยให้ร้ายโจมตีใดๆ ทั้งสิ้นนะครับ นี่คือสิ่งที่สำคัญที่สุด แล้วก็ผมทำเพื่อพี่น้องชาวระยอง" นายวิชัย กล่าวนายวิชัย กล่าวถึงสาเหตุที่ย้ายมาสังกัดพรรคเพื่อไทยว่า เป็นพรรคที่มีความโดดเด่นด้านการแก้ปัญหาเศรษฐกิจ และทำได้จริงตามที่หาเสียงไว้และประสบความสำเร็จมาแล้วหลายผลงาน เช่น กองทุนหมู่บ้าน และ 30 บาทรักษาทุกโรค"ประเด็นต่อไปเขาถามว่าทำไมผมมาอยู่เพื่อไทย ปัญหาคือตอนนี้เศรษฐกิจมันไปไม่ไหวแล้วนะครับ มันย่ำแย่เต็มที มันทำให้เกิดความทุกข์ยากแสนสาหัสของพี่น้องประชาชน ลงพื้นที่ที่ไรพี่น้องก็บ่นทุกทีว่าเมื่อไหร่จะเปลี่ยนสักที มันเปลี่ยนได้แล้ว 8 ปีนานแล้ว มันต้องเปลี่ยนได้แล้ว"อดีตเลขาธิการไทยภักดีรายนี้ ที่ย้ายมาสังกัดพรรคเพื่อไทย กล่าวขอโทษต่อจุดยืนทางการเมืองในอดีตของตนว่า "ในอดีตที่ผ่านมา ผมทำอะไรให้ผู้ร่วมอุดมการณ์นะครับ ผู้รักประชาธิปไตยทุกท่านนะครับ เกิดขุ่นข้องหมองใจ ไม่ว่าจะใครๆ ก็ตาม หรือประชาชนที่ร่วมอุดมการณ์ก็ตามนะครับ ผมก็ต้องขอกราบขออภัยไว้ ณ ที่นี้ด้วย""ปัจจุบันทั้งตัวและหัวใจของผมอยู่เพื่อไทย 100% พวกท่านไม่ต้องวิตกกังวลนะครับ"เพื่อไทย / Facebookนายวิชัย ลำสุทธิ ว่าที่ผู้สมัคร ส.ส. จ.ระยอง พรรคเพื่อไทยนายขจรศักดิ์ ประดิษฐาน ว่าที่ผู้สมัคร ส.ส. กรุงเทพมหานคร ยอมรับว่าตนเคยร่วมชุมนุมกับขบวนการ กปปส. จริง"วันนี้ผมได้ยอมรับว่าเหตุการณ์ที่ผมได้ร่วมงานกับ เหตุการณ์ที่ผมได้ชุมนุมและเข้าร่วมชุมุนมกับ กปปส. นั้นมันเป็นเรื่องจริงนะครับ ในช่วงนั้นอาจจะเกิดจากกระแสสังคม กระแสโซเชียล กระแสพี่น้องประชาชนที่ให้ผมได้เข้าร่วมไป หลังจากนั้น ผมคิดได้ สำนึกได้ว่า 9 ปีที่ผ่านมาหลังจากเกิดรัฐประหาร การได้รัฐบาลที่ผ่านมาไม่สามารถที่จะแก้ปัญหาด้านเศรษฐกิจได้" นายขจรศักดิ์ กล่าวว่าที่ผู้สมัคร ส.ส. กรุงเทพมหานครรายนี้ กล่าวว่า ที่ผ่านมาตนเข้าไปทำงานในพื้นที่เขตห้วงขวางและเขตวังทองหลางอย่างต่อเนื่อง และจะขอพิสูจน์ตัวเองต่อไป นอกจากนี้ยังกล่าวขอโทษอดีตนายกรัฐมนตรี 2 คน และผู้รักประชาธิปไตย ทั้งยืนยันว่าขณะนี้ตนเป็นนักประชาธิปไตยแล้ว"สุดท้ายนี้นะครับ ผมต้องขอเรียนขอโทษท่านนายกฯ ทักษิณ และท่านนายกฯ ยิ่งลักษณ์ ที่ได้ล่วงเกินท่าน และขอโทษพี่น้องผู้รักประชาธิปไตย ที่ทำให้ท่านผิดหวัง ในส่วนตัวของผม ณ ปัจจุบันนี้ทั้งกายและใจผมถือว่าผมเป็นนักประชาธิปไตยคนหนึ่ง และพร้อมที่จะทำงานรับใช้พ่อแม่พี่น้อง และพร้อมที่จะทำงานกับพรรคเพื่อไทย พร้อมจะทำงานกับคนเสื้อแดง และพร้อมที่จะทำงานกับพี่น้องผู้รักประชาธิปไตยทุกท่านครับ"เพื่อไทย / Facebookนายขจรศักดิ์ ประดิษฐาน ว่าที่ผู้สมัคร ส.ส. กรุงเทพมหานคร พรรคเพื่อไทยนอกจากว่าที่ผู้สมัคร ส.ส. 2 คนนี้ ยังมีว่าที่ผู้สมัคร ส.ส. ของพรรคเพื่อไทยอีกคนที่ย้ายมาจากพรรคพลังประชารัฐ ซึ่งก็คือ นางสาวกานต์กนิษฐ์ แห้วสันตติ อดีต ส.ส. กรุงเทพมหานคร เขต 1 โดยให้เหตุผลคล้ายกันว่าเพราะเชื่อว่าจะช่วยแก้ไขปัญหาเศรษฐกิจและปากท้องให้ประชาชนได้
จดให้ไว ทะเบียนรถนายกฯ ลงพื้นที่ราชบุรี แฟนคลับร้องกรี๊ด ตะโกนลั่น "รักลุงตู่"|“ลุงตู่” ลงพื้นที่ราชบุรี เยี่ยมชมกาดคูบัว ไท-ยวน ขณะ “กุลวลี” ส.ส.พปชร. โผล่ต้อนรับ หลังมีชื่อจะย้ายเข้า รทสช.พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมด้วย พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย นายอิทธิพล คุณปลื้ม รัฐมนตรีว่าการกระทรวงวัฒนธรรม นายสุชาติ ชมกลิ่น รัฐมนตรีว่าการกระทรวงแรงงาน นายธนกร วังบุญคงชนะ รัฐมนตรีประจำสำนักนายกรัฐมนตรี และนายพีระพันธ์ สาลีรัฐวิภาค เลขาธิการนายกรัฐมนตรี และหัวหน้าพรรครวมไทยสร้างชาติ ร่วมลงพื้นที่โดยมี นายเกชา ศักดิ์สมบูรณ์ กรรมการบริหารพรรครวมไทยสร้างชาติ พ.ท.สินธพ แก้วพิจิตร อดีต ส.ส.พรรคประชาธิปัตย์ นครปฐม ที่ย้ายมาสังกัดพรรครวมไทยสร้างชาติ น.ส.กุลวลี นพอมรบดี ส.ส.ราชบุรี พรรคพลังประชารัฐ ที่มีชื่อย้ายมาสังกัดรวมไทยสร้างชาติ มาต้อนรับโดยจุดแรกนายกรัฐมนตรีลงพื้นที่วัดโขลงสุวรรณคีรี ต.คูบัว อ.เมือง จ.ราชบุรี ซึ่งทันทีที่นายกรัฐมนตรี เดินทางมาถึง ได้เข้าสักการะพระพุทธสิริสุวรรณภูมิ และนมัสการพระครูใบฎีกาสุพจน์ ธีรวํโส เจ้าอาวาสวัดโขลงสุวรรณคีรี ที่วัดโขลงสุวรรณคีรีจากนั้นได้ตรวจเยี่ยมการพัฒนาเศรษฐกิจวัฒนธรรมชุมชน การท่องเที่ยวเชิงวัฒนธรรม วิถีวัฒนธรรมชุมชนไท-ยวน ชุมชนคุณธรรม และกาดวิถีชุมชนคูบัว ซึ่งเป็นความร่วมมือร่วมใจของคนในชุมชนตามหลัก “บวร” เพื่อใช้เป็นสถานที่จำหน่ายสินค้าและเพิ่มรายได้ให้กับคนในชุมชนโดยมีประชาชนจากชมรมอาสาสมัครแรงงานราชบุรีชูป้ายต้อนรับ มีชาวบ้านไท-ยวน แต่งชุดพื้นเมืองรอต้อนรับ โดยชาวบ้านพูเป็นภาษาลาวพวน ขอให้ลุงตู่อยู่นานๆ พร้อมชมว่าลุงตู่ตัวจริงหล่อกว่าในทีวีและระหว่างเดินเยี่ยมชมตลาด นายกรัฐมนตรีได้แวะชิมลำไย แม่ค้าถามว่าหวานหรือไม่ นายกรัฐมนตรี ตอบว่า หวานทั้งลำไยและหวานทั้งจิตใจของคนที่นี่ มีร้านค้าให้เยี่ยมที่ทำผ้าพื้นเมืองให้นายกรัฐมนตรีด้วยระหว่างนี้มีชาวบ้านบอกนายกรัฐมนตรี เรื่องปัญหาเศรษฐกิจ ขอให้ขึ้นค่าแรง ขายของไม่ได้ นายกรัฐมนตรี จึงบอกว่ายังๆ ยังลำบากอยู่ พร้อมบอกให้ขายดีๆ มีการพัฒนาต่อยอด และขายผ่านช่องทางออนไลน์ขณะที่ชาวบ้านจากเพชรบุรีที่มาให้กำลังใจนายกรัฐมนตรี ก็ตะโกนว่า "รักลุงตู่ เป็นแฟนคลับลุงตู่" พร้อมร้องกรี๊ดให้นายกฯ อีกด้วยทั้งนี้ นายกรัฐมนตรี ได้ใช้รถยนต์โตโยต้าอัลพาร์ท สีขาว ป้ายทะเบียน กค 9 ราชบุรี ในการลงพื้นที่
หามด่วน "นริศ ขำนุรักษ์" รมช.มหาดไทย เข้า ICU วูบ-ชักเกร็ง ขณะทำภารกิจที่ตรัง|นริศ ขำนุรักษ์ รมช.มหาดไทย เกิดวูบ ตัวเกร็ง ขณะทำพิธีละมาดในมัสยิด หามส่ง รพ.ด่วน  ล่าสุด ปลอดภัยแล้วผู้สื่อข่าวรายงานว่า วันนี้ (20 ม.ค.) เมื่อเวลา 13.00 น. นายนริศ ขำนุรักษ์ รัฐมนตรีช่วยว่าการกระทรวงมหาดไทย และ ส.ส เขต 1 พรรคประชาธิปัตย์ จ.พัทลุง เกิดอาการวูบ และมีอาการชักเกร็ง ขณะลงพื้นที่ไปพบปะกับประชาชนชาวตำบลบางเป้า อ.กันตัง จ.ตรัง และร่วมพิธีละหมาดภายในมัสยิด ต.บางเป้าทำให้คณะผู้ติดตามเร่งนำตัวส่ง รพ.กันตัง แล้ว รพ.กันตัง รีบส่งตัวไปรักษาที่ รพ.ตรัง โดยมีการจัดขบวนเจ้าหน้าที่ตำรวจอำนวยความสะดวกตลอดเส้นทาง โดยมาถึงได้เวลา 14.50 น.อย่างไรก็ตาม นายนริศยังคงมีสติและมีสีหน้ายิ้มแย้มกับผู้มารอติดตามอาการรวมทั้งนายขจรศักดิ์ เจริญโสภา ผู้ว่าราชการจังหวัดตรัง และนางสาวสุณัฐชา โล่สถาพรพิพิธ ส.ส.ตรัง เขต 3 โดยผู้อำนวยการโรงพยาบาลตรัง เร่งอำนวยความสะดวกในการดูแลรักษาอาการล่าสุด ทางแพทย์ได้นำตัวเข้าไปรักษาภายในห้องไอซียูแล้ว โดยนายนริศนั้นเคยมีประวัติการรักษาการทำบอลลูนหัวใจ ที่โรงพยาบาลพญาไท 2 มาแล้ว โดยหมอให้พักผ่อนแต่เจ้าตัวได้ลงพื้นที่เพื่อปฏิบัติภารกิจที่จังหวัดตรังทั้งนี้ เมื่อเช้ามืด นายนริศตื่นตั้งแต่ตี 3 มายังสนามบินดอนเมือง มาถึงตรัง 08.00 น. แล้วเข้าไปตรวจงานที่ศาลากลางจังหวัดตรัง ปฏิบัติภารกิจที่ศาลากลางจังหวัดตรัง ในการร่วมประชุมเตรียมความพร้อมด้านการป้องกันและบรรเทาสาธารณภัย และรับมอบนโยบายการปฏิบัติราชการกับผู้ว่าราชการจังหวัดตรัง และหัวหน้าส่วนราชการต่างๆจากนั้นจึงเดินทางต่อไปที่อำเภอกันตัง เพื่อละหมาดที่มัสยิดบางเป้า อ.กันตัง จ.ตรัง และมีอาการป่วย โดยมีอาการวูบ ขณะเข้าไปประกอบพิธีทางศาสนาด้าน นายประเสริฐ ดำสุด คณะชุดติดตาม เปิดเผยว่า วันนี้นายนริศมีภารกิจหลักของจังหวัดเรื่องของการป้องกันไฟ โดยในช่วงก่อนเกิดเหตุได้ทำพิธีละหมาดที่บางเป้า อ.กันตัง ช่วงทำพิธีมีอาการวูบเพราะตื่นแต่เช้ามาลงเครื่องที่ตรัง ตื่นตั้งแต่ตี 3 และยังไม่ได้ทานอะไร และมีประวัติทำบอลลูนหัวใจด้วย หมอพยายามให้พักผ่อน ประเมินอาการเบื้องต้นแล้วดีขึ้นพูดได้ปกติแล้ว  เบื้องต้น คาดว่าพักผ่อนน้อยขณะที่แพทย์ได้นำตัวนายนริศเข้าไปยังห้องผ่าตัดเพื่อดูระบบย่อยอาหาร ซึ่งทราบว่าในเบื้องต้นผู้ป่วยน่าจะเสียเลือดจากอาการริดสีดวงทวาร ในส่วนของโรคหัวใจนั้นไม่พบว่ามีอาการที่จะเป็นอันตรายต่อผู้ป่วยซึ่งทางผู้อำนวยการโรงพยาบาลตรัง ยืนยันว่า วันนี้จะต้องให้ผู้ป่วยหลังจากผ่าตัดนอนรักษาตัวที่โรงพยาบาลอย่างน้อย 2 วัน ก่อนที่จะประเมินอาการในการเคลื่อนย้ายผู้ป่วยหรือไม่นายขจรศักดิ์ เจริญโสภา ผู้ว่าฯ ตรัง กล่าวว่า ขณะนี้อาการโดยทั่วไปของท่านรมช.นริศ อยู่ในอาการปลอดภัยแล้ว ไม่มีอะไรน่าห่วง หมดจะตรวจดูระบบทางเดินและย่อยอาหาร ว่าเป็นสาเหตุทำให้เกิดอาการอ่อนเพลียหรือวูบในครั้งนี้หรือไม่สาเหตุท่านตื่นเช้า ท้องว่าง เลยเกิดอาการวูบดังกล่าว เท่าที่คุยกับหมอ 1-2 วันนี้ต้องนอนรักษาตัวที่โรงพยาบาลตรังก่อน
“เศรษฐา” ยังอุบตอบพร้อมเป็นแคนดิเดตนายกฯ|“เศรษฐา” ยังอุบตอบพร้อมเป็นแคนดิเดตนายกฯ ด้านอุ๊งอิ๊ง ให้ความเชื่อมั่นเพื่อไทยคัดผู้สมัครและแคนดิเดตนายกฯ ที่มีคุณภาพให้ประชาชนแน่นอนนายเศรษฐา ทวีสิน นักธุรกิจด้านอสังหาริมทรัพย์ และสมาชิกพรรคเพื่อไทย กล่าวถึงการตัดสินใจจะรับเป็นเเคนดิเดตนายกรัฐมนตรีของพรรคเพื่อไทยว่า ขณะนี้สมัครสมาชิกพรรคเรียบร้อย และมาช่วยด้านเศรษฐกิจ โดยจะช่วยดูเรื่องการลดความเหลื่อมล้ำที่มีอยู่กับคนไทย ซึ่งมีอยู่สูงมาก ส่วนการเลือกตั้งใกล้เข้ามาแล้ว หากต้องรับตำแหน่งเป็นแคนดิเดตนายกรัฐมนตรีของพรรค จะพร้อมหรือไม่ นายเศรษฐา กล่าวว่าตอนนี้มาช่วยพรรคจากนั้น น.ส.แพทองธาร ชินวัตร หัวหน้าครอบครัวเพื่อไทย ได้กล่าวแทนนายเศรษฐาว่า นักข่าวพยายามอยากได้คำว่า “พร้อม” จากนายเศรษฐา แต่คราวนี้เรารู้ทัน โดยย้ำว่านายเครษฐามาในฐานะสมาชิกพรรคเพื่อไทย และเป็นคนเก่ง ดังนั้น เรื่องเศรษฐกิจต่างๆ เราปรึกษาอยู่แล้ว และเพื่อไทยปรึกษาคนเก่งๆ เยอะ เพื่อจะได้แก้ปัญหาของประชาชนได้ ซึ่งวันนี้เชิญมาเพื่อให้ช่วยกันลงพื้นที่ครั้งแรก จึงขอฝากสมาชิกพรรคเพื่อไทยเพิ่มอีกคนทั้งนี้ เมื่อถามย้ำว่า นายเศรษฐา จะเป็นส่วนหนึ่งที่ทำให้พรรคเพื่อไทย เกิดแลนด์สไลด์ได้หรือไม่ นายเศรษฐา กล่าวว่า ตนเป็นสมาชิกพรรค มีความปรารถนาที่อยากให้ พรรคเพื่อไทยได้คะแนนเยอะที่สุด ไม่อย่างนั้น ก็คงไม่มาช่วย ส่วนจากนี้จะลงทุกพื้นที่ทั่วประเทศหรือไม่ นายเศรษฐา กล่าวว่า ณ เวลานี้ยังเป็นกรรมการผู้จัดการใหญ่ ของแสนสิริอยู่ ก็ต้องดูเวลาด้วยขณะเดียวกัน หากต้องลงการเมืองเต็มที่ ต้องเคลียร์ตัวเองและมาลุยตรงนี้เลยหรือไม่ นางสาวแพทองธาร ตอบแทนว่า ได้ให้ตารางการลงพื้นที่กับนายเศรษฐาไปแล้ว หากวันไหนว่างก็ให้มาช่วยกัน พบปะประชาชน ต้องช่วยกัน คนเดียวทำไม่ไหว เพราะนี่คือปัญหาระดับประเทศ ส่วนความเป็นไปได้ในการขึ้นเวทีปราศรัย ร่วมกับแกนนำพรรค จะได้เห็นหรือไม่ นายเศรษฐาบอกว่า ขอให้รอดูก็แล้วกันส่วนจะมีความชัดเจนเมื่อใด เพราะถือว่าจะเป็นส่วนหนึ่งในการสร้างความเชื่อมั่น ให้ผู้สมัครมาสังกัดพรรค นางสาวแพทองธาร กล่าวว่า เรื่องนี้ทราบดี ซึ่งหากจะประกาศจะต้องอยู่ในกรอบเวลาอย่างแน่นอน ขอให้มั่นใจในพรรคเพื่อไทย ประการที่เราจะเลือกทั้งส.ส. ในเเต่ละเขต และเเคนดิเดตนายกฯ ของพรรค เราจะเลือกคนที่มีคุณภาพให้กับประชาชนแน่นอน จากนั้นพรรคเพื่อไทยได้เดินทางไปสักการะสิ่งศักดิ์สิทธิ์ ณ วัดเล่งเน่ยยี่ (วัดมังกร) ก่อนจะเดินทางกลับอย่างไรก็ตาม ได้ถามย้ำว่า หากต้องขึ้นเป็นเเคนดิเดตนายกรัฐมนตรีของพรรคเพื่อไทยจริง จะมีความพร้อมหรือไม่ นายเศรษฐาหัวเราะ ขณะที่นางสาวแพทองธาร อมยิ้ม พร้อมกล่าวว่า จะเอาคำว่าพร้อมให้ได้ ก็บอกอีกทีว่านายเศรษฐาเป็นสมาชิกพรรคเพื่อไทยอยู่ 
“บิ๊กป้อม” อวยพร ขอปีกระต่ายนำพาคนไทย ก้าวข้ามผ่านอุปสรรค|“บิ๊กป้อม” อวยพรวันตรุษจีน ประสบแต่ความสุข กิจการรุ่งเรือง ขอปีกระต่าย นำพาคนไทยก้าวข้ามผ่านอุปสรรค ร่วมมือกันหนึ่งเดียวพัฒนาประเทศ “อยู่ดี – กินดี”สร้างศก. เข้มแข็งเพจพรรคพลังประชารัฐ (พปชร.) ได้โพสต์ภาพ พล.อ.ประวิตร วงษ์สุวรรณ รองนายกรัฐมนตรี และ หัวหน้าพรรคพลังประชารัฐ พร้อมข้อความ โดยกล่าวอวยพร เนื่องในเทศกาลตรุษจีน หรือวันขึ้นปีใหม่ของชาวจีน ปี 2566 ว่า“ซินเจียยู่อี่ ซินนี้ฮวดไช้” ขอให้พี่น้องชาวไทยทุกท่าน จงประสบแต่ความสุข ความเจริญและมีสุขภาพแข็งแรง คิดสิ่งใดได้สิ่งนั้น สมดังใจปรารถนา กิจการเจริญรุ่งเรือง เงินทองไหลมาเทมา “ขอให้ปีกระต่ายนำพาสิ่งดีๆ มาสู่พี่น้องชาวไทยทุกคนและประเทศชาติให้ก้าวไปข้างหน้าอย่างมั่นคง ก้าวข้ามผ่านอุปสรรค พร้อมหล่อหลอมคนไทยทุกคนเป็นหนึ่งเดียว ร่วมมือกันพัฒนาประเทศชาติ เพื่อความกินดี อยู่ดี สร้างเศรษฐกิจที่เข้มแข็ง รุ่งเรืองต่อไป”
โฆษกเผยฐานะการเงิน-การคลังไทยแข็งแกร่ง! จัดเก็บรายได้สูงกว่าประมาณการ|โฆษกรัฐบาลเผยฐานะการเงิน-การคลังไทยแข็งแกร่ง! 3 เดือนแรกปีงบฯ 2566 จัดเก็บรายได้อยู่ที่ 6.33 แสนล้านบาท สูงกว่าประมาณการกว่า 7.36 หมื่นล้านบาท เศรษฐกิจส่งสัญญาณบวก เตรียมปรับขยายตัวเป็นร้อยละ 3.5 – 4นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรีเผยฐานะการเงิน-การคลังของไทยมีความแข็งแกร่ง โดยกระทรวงการคลังเผยการจัดเก็บรายได้สุทธิในช่วงไตรมาสแรกของปีงบประมาณ 2566 (ตุลาคม – ธันวาคม 2565) จำนวน 633,139 ล้านบาท สูงกว่าประมาณการตามเอกสารงบประมาณ 73,586 ล้านบาท หรือร้อยละ 13.2 และสูงกว่าช่วงเดียวกันของปีก่อนร้อยละ 13.3โดยได้รับแรงหนุนตามการขยายตัวอย่างต่อเนื่องของการบริโภค และการค้าระหว่างประเทศ และยังมีรายได้พิเศษจากการนำส่งทุนหรือผลกำไรส่วนเกินของทุนหมุนเวียน รายได้จากสัมปทานโทรศัพท์เคลื่อนที่ และใบอนุญาตคลื่นวิทยุ รวมทั้งอากรขาเข้าย้อนหลังตามคำพิพากษาคดี คาดว่า รายได้รัฐบาลในช่วงที่เหลือขอปีงบประมาณ 2566 จะยังคงขยายตัวได้ดีตามภาวะเศรษฐกิจอย่างไรก็ดี การจัดเก็บรายได้ของกรมสรรพสามิตต่ำกว่าประมาณการ จากการปรับลดอัตราภาษีสรรพสามิตน้ำมันดีเซลเพื่อบรรเทาผลกระทบต่อค่าครองชีพของประชาชนเป็นการชั่วคราวจากราคาน้ำมันดิบในตลาดโลก ที่ทรงตัวอยู่ในระดับสูง ทั้งนี้ หากไม่รวมรายได้พิเศษของส่วนราชการอื่นและกรมศุลกากร ผลการจัดเก็บรายได้รัฐบาลสุทธิสูงกว่าประมาณการ 40,175 ล้านบาท หรือร้อยละ 7.2 และสูงกว่าช่วงเดียวกันของปีก่อนร้อยละ 7.3“เศรษฐกิจไทยยังมีสัญญาณเป็นไปในทิศทางทางบวก โดยสำนักงานสภาพัฒนาการเศรษฐกิจและสังคมแห่งชาติ เตรียมทบทวนประมาณการณ์เศรษฐกิจไทยทั้งปี ซึ่งอาจจะขยายตัวได้ถึงร้อยละ 3.5 – 4 ตามแรงสนับสนุนจากอุปสงค์ภายในประเทศและการฟื้นตัวของภาคการท่องเที่ยวอีกด้วย โฆษกประจำสำนักนายกรัฐมนตรี กล่าวเพิ่มเติมว่า กระทรวงการคลังคาดการณ์ว่ารัฐบาลจะมีรายได้นำส่งคลัง 2.6 ล้านล้านบาท ขณะที่การเบิกจ่ายงบประมาณทั้งสิ้น 3.1 ล้านล้านบาท และมีการกู้เพื่อชดเชยการขาดดุลงบประมาณจำนวน 6.95 แสนล้านบาท ส่งผลให้เงินคงคลัง ณ สิ้นปีงบประมาณ 2566 มีจำนวนทั้งสิ้นกว่า 7.1 แสนล้านบาท เป็นระดับที่เพียงพอต่อการใช้จ่ายที่จำเป็นของภาครัฐ ภาพรวมฐานะการคลังในปีงบประมาณ 2566 มีความมั่นคงและเข้มแข็ง 
“กุ้งพลอย” อดีตภรรยาหนุ่ม ศรราม ผันตัวเล่นการเมือง เปิดตัวเป็นสมาชิกพรรคไทยศรีวิไลย์|ทำเอาวงการการเมืองฮือฮาไม่น้อย จากกรณี นายมงคลกิตต์ สุขสินธารานนท์ หรือ ส.ส.เต้ ได้เคลื่อนไหวผ่านทางเฟซบุ๊กพร้อมโพสต์ภาพข้อความ “เตรียมเปิดตัว ติ๊ก บิ๊กบราเธอร์ เข้าเป็น สมาชิกพรรคไทยศรีวิไลย์”ล่าสุด “กุ้งพลอย กนิษฐรินทร์ พัชรภักดีโชติ” หรือ “ติ๊ก บิ๊กบราเธอร์”  อดีตภรรยาของพระเอก “หนุ่ม ศรราม” ได้โพสต์ภาพร่วมเฟรมกับ “ส.ส.เต้ มงคลกิตติ์ สุขสินธารานนท์” ผ่านอินสตาแกรม พร้อมข้อความระบุว่า “ขอบพระคุณนะคะคุณเต้ที่ให้โอกาสนะคะ”ท่ามกลางชาวเน็ตเข้ามาร่วมส่งกำลังใจพร้อมอวยพรขอให้กุ้งพลอยสมหวังกับเส้นทางการเมืองเป็นจำนวนมากติ๊ก บิ๊กบราเธอร์ หรือ กนิษฐรินทร์ พัชรภักดีโชติ (ชื่อเดิม ลลิสา สนธิรอด) เกิดวันที่ 13 เมษายน พ.ศ.2526 เริ่มต้นเข้าวงการบันเทิง ในฐานะผู้ชนะ หลังเข้าแข่งขันรายการ Big Brother ซีซันที่ 2 พ.ศ.2549 ซึ่งก่อนหน้ามีอาชีพเป็นสตั๊นท์หญิง จากนั้นมีโอกาสได้ทำงานในวงการเป็นสตั๊นท์หญิงทั้งในละครและภาพยนตร์ทั้งไทยและต่างประเทศ ในขณะนั้นเรียกว่าเป็นนักบู๊หญิงแถวหน้าของวงการติ๊ก บิ๊กบราเธอร์ เข้าพิธีแต่งงานกับพระเอกชื่อดัง หนุ่ม ศรราม เทพพิทักษ์ และจดทะเบียนสมรสกันอย่างเงียบๆ เรียบง่าย เมื่อวันที่ 21 กันยายน พ.ศ.2561 และมีบุตรสาวด้วยกัน 1 คน ก่อนหย่าร้างกันในปี 2563 ต่อมาได้เปลี่ยนชื่อจาก ติ๊ก เป็น กุ้งพลอย มาจนถึงปัจจุบัน
ชาติพัฒนากล้า เปิด 12 นโยบายหลัก ชูยกเลิกแบล็กลิสต์บูโร|พรรคชาติพัฒนากล้า แถลงเปิดตัวนโยบายหลัก 12 นโยบาย สำหรับการเลือกตั้งครั้งต่อไป เมื่อวันอังคาร (24 ม.ค.) ซึ่งหนึ่งในนโยบายหลักคือการยกเลิก "แบล็กลิสต์บูโร" หรือการขึ้นบัญชีดำผู้ที่ไม่จ่ายหนี้ธนาคารตรงเวลานายอรรถวิชช์ สุวรรณภักดี สมาชิกพรรคชาติพัฒนากล้า ยืนยันว่า แบล็กลิสต์หรือบัญชีดำมีจริง"ผมเรียนอย่างงี้ครับ แบล็กลิสต์มีจริงครับ แต่พอเราพูดเรื่องนี้ประโยคนี้ทีไรปึ๊บ จะต้องมีคนออกมาบอกว่าไม่มี ประเทศไทยไม่มีแบล็กลิสต์ครับ เหมือนกับท่านจะเคยได้ยินว่ามี ผบ.ตร. คนไหนมั้ยครับ พี่หนุ่ยครับ ตำรวจเก่านะครับ มีท่าน ผบ.ตร. คนไหนบอกว่าประเทศไทยมีบ่อนมั้ยครับ" นายอรรถวิชช์ กล่าวสมาชิกพรรคชาติพัฒนากล้า รายนี้ ที่เคยเป็นหนึ่งในผู้นำขบวนการ กปปส. กล่าวว่า ธนาคารจะดูประวัติการชำระเงินเหล่านี้ประกอบการขอสินเชื่อ และแม้ว่าผู้ที่เคยค้างชำระจะชำระหมดหรือปิดหนี้ไปแล้ว ประวัติการค้างชำระก็จะยังอยู่ ซึ่งเป็นอุปสรรคต่อการเริ่มต้นทำธุรกิจสำหรับคนจำนวนไม่น้อยนายอรรถวิชช์ กล่าวว่า พรรคกล้าเสนอให้ใช้ระบบการให้คะแนนเครดิต (เครดิต สกอริง) แทน และไม่ใช่การให้คะแนนเครดิตบนฐานประวัติการชำระหนี้แบบที่ใช้อยู่เท่านั้น แต่เป็นการคำนวณจากปัจจัยอื่นด้วย เช่น การชำระค่าน้ำ ค่าไฟฟ้า และข้อมูลการทำธุรกรรมผ่านแอปพลิเคชัน เป็นต้นส่วนวิธีการที่จะทำให้เกิดขึ้นจริงได้ คือ การแก้ไขกฎหมายประกอบข้อมูลเครดิต และกฎหมายเกี่ยวกับข้อมูลส่วนบุคคล ซึ่งจะต้องผ่านกระบวนการทางนิติบัญญัตินอกจากนี้ยังมีนโยบายที่เปิดตัวหลายนโยบายดังนี้
“บิ๊กตู่” ไม่ขัดข้อง “พี่ป้อม” ปาดหน้าลงพื้นที่ก่อน ลั่นผมไม่ได้ผูกขาเขาไว้ ใครจะไปก็ไป|ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม กล่าวภายหลังการประชุมคณะรัฐมนตรี (ครม.) ถึงการเดินทางลงพื้นที่ตรวจราชการ จังหวัดสุพรรณบุรี ในช่วงบ่ายวันนี้ เป็นกำหนดการล่วงหน้าหรือเพิ่งจะตัดสินใจ ว่า เป็นกำหนดการมาหลายวันแล้ว ซึ่งจะต้องไปดูแลเกี่ยวกับเรื่องเกษตรกรและที่ดินทำกินต่าง ๆ ของเขา แก้ปัญหาของเขา ซึ่งได้รับการร้องเรียนมาก็ต้องไปดูแลแก้ไข ไม่ได้ไปเรื่องอื่น ๆ ทั้งหมดที่นายกฯ ไปในเวลาราชการเป็นการทำงานตามกรอบของนายกรัฐมนตรีและรัฐบาลอยู่แล้ว ไม่ได้ไปเรื่องอื่นเมื่อถามถึงการลงพื้นที่จังหวัดชุมพร ที่จะเป็นเวทีปราศรัยครั้งแรก ในนามพรรครวมไทยสร้างชาติ (รทสช.) พล.อ.ประยุทธ์ กล่าวว่า ก็เดี๋ยวค่อยว่ากันอีกที เป็นเรื่องของพรรคเมื่อถามว่า มีข่าวว่าในวันเดียวกัน พล.อ.ประวิตร วงษ์สุวรร​ณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) จะลงพื้นที่จังหวัดชุมพร ในช่วงเช้าด้วย พล.อ.ประยุทธ์ กล่าวว่า ใครจะไปก็ไปสิ แผ่นดินผืนนี้ใครจะไปไหนก็ไปได้ไม่ใช่หรือ ใครจะไปก่อนไปหลังก็ไม่เห็นมีปัญหา ไม่ได้ขัดข้อง ฉะนั้น อย่าไปเสนอข่าวทำนองนี้ ตนคิดว่าไม่เกิดประโยชน์อะไรทั้งสิ้นเมื่อถามว่า ตอนนี้นายกฯ ต้องลงพื้นที่ทั้งในภารกิจนายกฯ และในส่วนของพรรครวมไทยสร้างชาติ พล.อ.ประยุทธ์ กล่าวว่า ก็แน่นอน บทบาทของผมต้องเปลี่ยนตามวาระที่ไป อันไหนที่เป็นเรื่องของรัฐบาลก็รัฐบาล ผมมีหน้าที่เป็นนายกรัฐมนตรีต้องดูแลคนทั้งประเทศทุกจังหวัดอยู่แล้วไม่ใช่หรือ ติดตามแผนงานโครงการที่ทำไป มันได้ผลไม่ได้ผลอย่างไร มีปัญหาตรงไหนก็ไปแก้ตรงนั้นในฐานะที่เป็นนายกรัฐมนตรี ในส่วนของพรรคเป็นการหาเสียงก็ว่ากันไป ผมก็ต้องกำหนดบทบาทตัวเองให้ชัดเจนเท่านั้นเองเมื่อถามว่า แต่คนชอบไปมอง พล.อ.ประยุทธ์ กล่าวสวนขึ้นมาระหว่างที่สื่อยังถามไม่จบว่า คนที่มองก็มีพวกคุณนั่นแหละมอง คนอื่นเขาไม่ค่อยมองหรอก เมื่อถามว่า การที่ พล.อ.ประยุทธ์ และ พล.อ.ประวิตร ลงพื้นที่ในเวลาไล่เลี่ยกัน ทำให้สังคมมอง พล.อ.ประยุทธ์ กล่าวว่า ผมไม่ได้ผูกขาเขานี่นา ท่านก็ไม่ได้ผูกขาผม ผมไปไหนก็ไปได้ ท่านจะไปไหนก็ไปได้ ไปเวลาเดียวกันก็ได้ ไม่มีปัญหาหรอกเมื่อถามว่า มองว่าเป็นยุทธศาสตร์หรือไม่ เพราะในกระแสมีแต่ พล.อ.ประยุทธ์ และ พล.อ.ประวิตร โดยนายกรัฐมนตรีไม่ตอบคำถาม พร้อมเดินออกจากวงสัมภาษณ์ด้วยสีหน้าเริ่มไม่พอใจเมื่อผู้สื่อข่าวพยายามถามอีกว่า ดูเหมือนมีระยะห่างต่อกันระหว่างพี่น้อง 2 ป. ในเวลานี้ พล.อ.ประยุทธ์ กล่าวว่า ไม่มีหรอกครับ และเดินขึ้นตึกไทยคู่ฟ้าทันที
"ป๊อป นิธิ" ลูกชายบิ๊กบัง เปิดตัวเล่นการเมือง เตรียมชิง ส.ส.กทม. พรรคพลังประชารัฐ|ป๊อป นิธิ บุญยรัตกลิน ลูกชายบิ๊กบัง เปิดตัวเป็นว่าที่ผู้สมัคร ส.ส.กทม. สังกัดพลังประชารัฐ "เป้ย ปานวาด" ให้กำลังใจสามี(25 ม.ค. 2566) ที่พรรคพลังประชารัฐ (พปชร.) เรือเอก นิธิ บุญยรัตกลิน ว่าที่ผู้สมัคร ส.ส.กทม. เขตทวีวัฒนาหนองแขม (เฉพาะแขวงหนองค้างพลู) พรรคพลังประชารัฐ (พปชร.) ให้สัมภาษณ์ถึงการเสนอตัวเป็นว่าที่ผู้สมัคร ว่า ตั้งใจจะเสนอเป็นตัวอาสามารับใช้พี่น้องประชาชนกับพรรคพลังประชารัฐ โดยพล.อ.ประวิตร วงษ์สุวรรณ รองนายกฯ ในฐานะหัวหน้าพรรค พปชร. ได้ให้โอกาสและกำชับให้ช่วยกันและตั้งใจลงพื้นที่รับฟังปัญหาของประชาชน พร้อมกับช่วยนำเสนอนโยบายของพรรคให้ประชาชนได้รับทราบเรือเอกนิธิ กล่าวว่า ยืนยันว่ามีความตั้งใจ และจะทำให้ดีที่สุด แต่ชัยชนะในการเลือกตั้งอยู่ที่ประชาชนด้วย ส่วนคุณพ่อ พล.อ.สนธิ บุญยรัตกลิน ได้ วางมือทางการเมืองแล้ว แต่ได้ให้กำลังใจที่เข้ามาทำงานการเมืองเมื่อถามว่ามีการปรึกษาภรรยา “เป้ย ปานวาด เหมมณี” ก่อนจะมาเป็นว่าที่ผู้สมัครหรือไม่ นายนิธิ กล่าวว่า ภรรยาได้ให้กำลังใจ เขารู้ว่าตนมีความตั้งใจมาก และมีเจตนารมณ์ที่จะเข้ามาทำงานให้กับประชาชนจริงๆ เรือเอกนิธิ เกิดเมื่อวันที่ 31 มีนาคม 2525 เป็นลูกชายของ พล.อ.สนธิ บุญยรัตกลิน อดีตรองนายกรัฐมนตรี ผู้บัญชาการทหารบก และอดีตหัวหน้าคณะปฏิรูปการปกครองในเหตุการณ์รัฐประหารของประเทศไทย พ.ศ. 2549 อดีตสมาชิกสภาผู้แทนราษฎรแบบบัญชีรายชื่อ และหัวหน้าพรรคมาตุภูมิ กับ นางปิยะดา บุญยรัตกลิน โดยมีน้องชายมารดาเดียวกัน 1 คน ชื่อ นิรินทร์ บุญยรัตกลินจบการศึกษาจากโรงเรียนนายเรือรุ่น 99 เตรียมทหารรุ่น 42 พรรคนาวิน (บ่าดำ) ก็เข้ารับราชการทหารเรือ มีตำแหน่งประจำแผนกรวบรวมข่าว กรมข่าวทหารเรือ กองบัญชาการกองทัพเรือ เรือเอกนิธิ สมรสกับ ปานวาด เหมมณี หรือ เป้ย นักแสดงสาวชื่อดัง เมื่อปี 2555 มีบุตร 2 คนคือ น้องโปรด ด.ช. อัษศดิณย์ บุญยรัตกลิน และ น้องปาลิน ด.ญ. ปรานปาลิน บุญยรัตกลิน 
ส่องด่วน! ทะเบียนรถนายกฯ ลงพื้นที่สุพรรณบุรี เขินเลย เจอชาวบ้านขอหอมแก้ม|นายกฯ ฟิต เสร็จ ครม. บินลง ด่านช้าง จ.สุพรรณบุรี รับปัญหาชาวบ้านไร้ที่ทำกิน 113 ราย หลังร้องเรียนไม่คืบ ย้ำ มาแก้ปัญหา ยึดตามกม. ไม่ได้หวังให้รักและไม่ได้มาการเมือง เจอชาวบ้านขอหอมแก้ม แก้เขิน บอกต้องระวังโควิด ให้ถ่ายรูปแทนภายหลังการประชุมคณะรัฐมนตรี พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมด้วยนายพีระพันธุ์ สาลีรัฐวิภาค เลขาธิการนายกรัฐมนตรี นายธนกร วังบุญคงชนะ รัฐมนตรีประจำสำนักนายกรัฐมนตรี เดินทางลงพื้นที่ อำเภอด่านช้าง จังหวัดสุพรรณบุรี เพื่อตรวจราชการ โดยเมื่อเดินทางถึง นายกรัฐมนตรีเดินทางไปยังพื้นที่ใช้ประโยชน์ ณ แปลงจัดสรร ตำบลวังยาว อำเภอด่านช้าง ตรวจติดตามพื้นที่ทำกิน กรณีชาวบ้านไร้ที่ทำกิน 113 ราย ร้องเรียนการขอจัดที่ดินทำกินล่าช้าจากนั้น นายกรัฐมนตรี พบปะกับประชาชนที่ได้รับจัดสรรพื้นที่ใช้ประโยชน์ ที่ อบต. วังยาว เมื่อนายกฯ มาถึงได้รับ พวงมาลัย และดอกไม้จากชาวบ้าน โดยระบุว่า ขอบคุณทุกคน ตนมีกำลังใจมากขึ้นนายกรัฐมนตรี ได้สอบถามปัญหากับชาวบ้าน โดยระบุว่า นายกฯ ทำ คทช. มาหลายปีแล้ว จัดตั้งคณะกรรมการแก้ไขปัญหาให้กับผู้มีรายได้น้อย ตั้งแต่รัฐบาลที่แล้วจนถึงรัฐบาลนี้ วันนี้ถือโอกาสมาดูว่ามีปัญหาอะไรอีกบ้าง ยืนยันว่าตนมาในนามนายกฯ รักทุกคนอยู่แล้ว ยืนยันต้องทำให้ถูกต้องเดินระหว่างที่นายกรัฐมนตรีพูดกับชาวบ้าน ไมค์ติดๆดับๆ จนชาวบ้านแซวว่า ไม่ต้องใช้ไมค์ นายกฯไฟแรงอยู่แล้วนายกรัฐมนตรี กล่าวต่อว่า วันนี้มาเพื่อให้ความเป็นธรรมกับประชาชน ซึ่งนายกรัฐมนตรีเองมีนโยบายเรื่องความเท่าเทียม และการเข้าถึงโอกาส ดูแลผู้มีรายได้น้อย แต่ทั้งหมดต้องอยู่บนพื้นฐานของกฎหมาย กฎกติกาต้องยอมรับซึ่งกันและกันนายกรัฐมนตรี รับปากว่า หลักการทั้งหมดนั้นอนุมัติให้อยู่แล้ว แต่ต้องตรวจสอบเอกสารสิทธิ์ว่าถูกต้องหรือไม่ โดยได้สั่งการให้ดูที่ดิน 2 แปลงใหญ่ ว่าเป็นการเช่าตามกฏหมายหรือไม่ ออกมาแบบนั้นได้อย่างไร ต้องไปตรวจสอบอีกที พร้อมระบุอีกว่า กติกาสำคัญคือต้องตรวจสอบว่า ชาวบ้าน 113 รายมีที่ดินทำกินที่อื่นหรือไม่ ถ้ามี จะไม่ได้รับการจัดสรร ซึ่งชาวบ้านรับปากว่า ครับ ส่วนนายกรัฐมนตรีแซวว่า พูดเพราะ เป็นทหารเก่าหรือเปล่านายกรัฐมนตรี ถามว่า ใครเป็นคนจัดสรรให้ ชาวบ้านว่า “คุณพี” นายกฯ ถามว่า “คุณพี” คือใคร แต่ไม่ว่าใคร ก็ตัดสินไม่ได้ เพราะตนคือนายกฯ ถ้านายกฯ ตัดสินไม่ได้ ใครก็ทำให้ไม่ได้เหมือนกันทั้งนี้ ชาวบ้าน บอกว่า ผู้ว่าราชการจังหวัด ไม่ดำเนินการให้ นายกฯ จึงรีบปรามว่า ไม่ใช่ ศัตรูกัน คนไทยด้วยกันทั้งนั้น ตรงนี้ตนได้มอบหมายให้ผู้ว่าไปดำเนินการเรียบร้อยแล้วนายกรัฐมนตรี กล่าวว่า ได้สั่งการไปว่า ให้ดำเนินการให้ชาวบ้าน 113 ราย นี่ก่อน ซึ่งหากถูกต้องจะต้องทำผัง และจับสลากว่าใครอยู่ตรงไหน ซึ่งจากการเอกสาร พบว่า มีชาวบ้านไม่ผ่านการพิจารณาตามหลักเกณฑ์ 59 ราย เหลือเพียง 54 รายที่ถูกต้อง พร้อมย้ำว่า ให้ทุกคนต้องยอมรับกฎกติกาตรงนี้นายกรัฐมนตรี สอบถามถึงที่ดินแปลงหนึ่งที่มีการไปล้อมรั้วลวดหนาม บ้านเมืองไม่มีขื่อมีแปหรืออย่างไร พร้อมถามว่า โอเคและพอใจหรือไม่ ตนมาประสานให้ทุกอย่างเดินหน้า ไม่ได้มาทำ เพื่อให้ทุกคนรักตน หากจะรักก็รักแยู่แล้ว แต่ทำวันนี้ คือทำให้ถูกต้อง วันนี้ตนมาประสาน เพื่อให้ดำเนินงานต่อไปให้ได้ ไม่ได้ทำเพื่อเอาใจ วันนี้หักสำเร็จต้องให้เครดิตกับผู้ว่าฯ และคณะทำงาน อย่าไปโกรธกะน โกรธกันไม่ได้ เพราะต้องรักษากฎหมายหลักนิติศาสตร์กับรัฐศาสตรต้องเดินคู่กัน หากขัดแย้งกันบ้านเมืองก็เดินต่อไปไม่ได้ ต้องสร้างความรักความสามัคคี จะบอกว่ารักนายกฯหรือไม่ชอบผู้ว่าฯ ก็ไม่ได้ ต้องมีกฎหมายดูแล วันนี้การทำงานก็มีรองนายกฯอยู่หลายคนทั้งนี้ ชาวบ้าน บอกว่า รู้สึกดีใจ ที่นายกฯ ลงมาดูด้วยตัวเอง เมื่อคืนนอนไม่หลับ ถ้านายกฯไม่มา อาจทำให้ถูกตัดสิทธิ์ได้ พร้อมกันนี้ มีชาวบ้าน สวมกอดนายกฯ และขอถ่ายรูป บอกว่า นายกฯ หล่อกว่าในโทรทัศน์ อีกทั้งมีชาวบ้านขอหอมแก้ม แต่นายกฯ บอกว่า โควิดยังมีอยู่ จึงให้ถ่ายรูปด้วยเท่านั้นช่วงท้าย นายกรัฐมนตรี กล่าวว่าปัญหามี แต่จะให้ลงไปทุกพื้นที่คงไม่มีเวลา เพราะมีปัญหาและงานอีกเยอะที่ต้องทำ แค่ขอให้ยกปัญหาครั้งนี้ เป็นบทเรียน เพื่อจะนำร่องไปแก้ไขปัญหาที่ดินทำกินในพื้นที่อื่นได้อย่างไรนอกจากนี้ ยังมีตัวแทนชาวบ้านอีก 6 คน ขอให้นายกฯ แก้ไขปัญหาที่ดินทำกินที่ทับซ้อนกับที่ดินของรัฐ มีชาวบ้าน 95 ครอบครัว ที่ยังไม่มีเอกสารสิทธิ์ ปัญหานี้ชาวบ้านเข้ามาทำกินในพื้นที่ ก่อนปี 2506 ที่ภาครัฐเข้ามาจัดระเบียบ ประกาศเป็นพื้นที่ป่าสงวน ทำให้ไม่มีเอกสารสิทธิ์ โดยนายกรัฐมนตรีขอให้ชาวบ้านใจเย็น ตอนนี้กำลังอยู่ในกติกา ที่กำลังแก้อยู่ และจะรับเรื่องนี้ไปพิจารณา ซึ่งปัญหานี้เป็นการประกาศพื้นที่ทับซ้อน หลังจากจัดทำพื้นที่อัตรา 1:4000 วันนี้ตนมาแล้ว ก็จะรับเรื่องไว้ใหม่นายกรัฐมนตรี กล่าวก่อนเดินทางกลับ ว่า วันนี้ตนพูดในนามรัฐบาล ไม่ได้มาหาเสียง หน้าที่ของ นายกรัฐมนตรีคือให้ความเป็นธรรมกับประชาชนทั่วประเทศ การลงพื้นที่ครั้งนี้ การนำแนวทางไปใช้กับพื้นที่อื่นด้วย เพราะ คทช. จะจัดระเบียบทุกจังหวัดทั่วประเทศ ซึ่งมีปัญหาอยู่มาก ชาวบ้านมีทั้งเข้าใจและไม่เข้าใจ แต่นายกในฐานะประธาน คทช. ก็ได้มารับฟังปัญหาแล้ว แก้ไขเพื่อลดความขัดแย้ง ให้ ชาวบ้านได้รับความเป็นธรรมอย่างทั่วถึง ซึ่งทั้งหมดคือหน้าที่ของรัฐบาลสำหรับการลงพื้นที่ครั้งนี้ นายกรัฐมนตรี ใช้รถฟอร์จูเนอร์ สีดำ เลขทะเบียน กฉ 4212 ยะลา
ประยุทธ์ฉุนสื่อถามถึงทักษิณ ลั่น "อย่าไปพูดถึงคนๆ นั้น ผมไม่ชอบ!"|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แสดงอาการไม่พอใจระหว่างให้สัมภาษณ์สื่อมวลชนที่สำนักงานตำรวจแห่งชาติ เมื่อวันพุธ (25 ม.ค.) หลังถูกถามเกี่ยวกับนายทักษิณ ชินวัตร อดีตนายกรัฐมนตรีอาการดังกล่าวเกิดขึ้นหลังจากผู้สื่อข่าวขอความเห็น พล.อ.ประยุทธ์ ต่อการที่อดีตนายกรัฐมนตรีรายดังกล่าววิเคราะห์ว่า การที่ยังไม่ยอมยุบสภาผู้แทนราษฎร เป็นเพราะพรรครวมไทยสร้างชาติที่ พล.อ.ประยุทธ์ เปิดตัวเข้าสังกัดเมื่อไม่นานมานี้ ยังไม่พร้อมต่อการเลือกตั้ง เพราะยังตั้งสาขาพรรคทั่วประเทศไม่ได้แต่เมื่อยังฟังคำถามไม่จบ พล.อ.ประยุทธ์ กล่าวสวนผู้สื่อข่าวพร้อมน้ำเสียงไม่พอใจว่า "อย่าไปพูดถึงคนๆ นั้น ผมไม่ชอบ" และเดินทางออกจากสำนักงานตำรวจแห่งชาติ
รังสิมันต์ซัดประยุทธ์ ทำงานบ้าง! หรือเป็นนายกฯ แค่อาชีพเสริม ปมทุนจีนเทา|นายรังสิมันต์ โรม สมาชิกสภาผู้แทนราษฎร (ส.ส.) แบบบัญชีรายชื่อ พรรคก้าวไกล แถลงเมื่อวันพฤหัสบดี (26 ม.ค.) เกี่ยวกับคดีฟอกเงินที่เกี่ยวข้องกับกลุ่มทุนจากประเทศจีน โดยกล่าวถึงพลเอก ประยุทธ์ จันทร์โอชา ว่าไม่ใส่ใจกำกับดูแลการทำงานของตำรวจ จนเกิดเรื่องฉาวหลายเรื่องตลอดหลายสัปดาห์ที่ผ่านมา"ในช่วงเวลานี้ที่ตำรวจกำลังเละเทะ การรีดไถ การเก็บส่วน การเกี่ยวข้องกับเรื่องเทาๆ ทั้งหลาย เกิดขึ้นเต็มไปหมดเนี่ย ท่านกลับไม่ทำอะไรเลย แล้วสุดท้ายมันไม่ได้แค่ทำลายวงการตำรวจ มันไม่ได้แค่ทำลายวงการยุติธรรม แต่มันก็กำลังขยายผลทำลายไปถึงการท่องเที่ยว ไปถึงภาพลักษณ์ ไปถึงเศรษฐกิจต่างๆ ของสังคมไทย เพียงเพราะเรามีอดีตนายทหาร อย่าง พล.อ.ประยุทธ์ ซึ่งไม่มีความสามารถอะไรเลยในการบริหารประเทศ" นายรังสิมันต์ กล่าว"ก็ฝากไว้ครับ ฝากไว้ยังพี่น้องสื่อมวลชน และผมก็หวังว่า พล.อ.ประยุทธ์ จะสำเหนียกตัวเองและได้สติ และพยายามทำอะไรบ้าง ผมไม่อยากให้ท่านเป็นนายกรัฐมนตรีต่อครับ พยายามไล่ทุกวัน แต่ในเมื่อไล่แล้วไม่ไป แล้วยังอยู่ในตำแหน่งอยู่ ก็ช่วยทำงานบ้างนะครับ ไม่ใช่กลายเป็นอาชีพเสริมอย่างที่เป็นอยู่ในวันนี้"การแถลงดังกล่าวเกิดขึ้นหลังจากนายรังสิมันต์ตั้งกระทู้ถามสดในที่ประชุมสภาผู้แทนราษฎร ต่อ พล.อ.ประยุทธ์ ที่เป็นผู้กำกับดูแลสำนักงานตำรวจแห่งชาติโดยตรง ถึงเรื่องทุนจีนสีเทาที่ถูกกล่าวหาว่าใช้ประเทศไทยเป็นแหล่งฟอกเงิน แต่กลับไม่มาตอบคำถามของนายรังสิมันต์ และไม่ส่งใครมาตอบคำถามแทนด้วยนายรังสิมันต์ ตั้งข้อสังเกตว่า สาเหตุที่ พล.อ.ประยุทธ์ ไม่มาตอบคำถามของตน เพราะทราบแล้วใช่หรือไม่ว่าคำถามที่จะถามนั้น มีชื่อของหลานตัวเองปรากฏด้วย ส.ส. พรรคก้าวไกลรายนี้ ตั้งข้อสังเกตว่า บริษัทที่ให้บริการรถทัวร์ชื่อ เอ็มแอนด์เอ็ม ทรานสปอร์ตเซอร์วิส จำกัด มีพี่ชายนายตู้ห่าวเป็นผู้บริหาร เช่ารถทัวร์มาจาก ห้างหุ้นส่วนจำกัด คอนเทมโพรารี คอนสตรัคชั่น ของนายปฐมพล จันทร์โอชา หลานของ พล.อ.ประยุทธ์ และรถทัวร์เหล่านี้อาจใช้ให้บริการชาวจีนเพื่อเดินทางทำกิจกรรมผิดกฎหมายในสถานประกอบการของเครือข่ายนายตู้ห่าวด้วยนายรังสิมันต์ กล่าวอธิบายต่อไปว่า หจก.คอนเทมโพรารีฯ ไม่ได้เป็นเจ้าของรถทัวร์ 33 คันดังกล่าวโดยตรง แต่เช่าซื้อมาจากบริษัทให้เช่ารถรายหนึ่งอีกทอด ส่วนบริษัทผู้ผลิตรถทัวร์ดังกล่าวก็เคยถูกกล่าวหาเกี่ยวกับการเลี่ยงภาษีด้วยส.ส. รายนี้ กล่าวว่า ความสัมพันธ์ดังกล่าวเป็นสาเหตุที่ทำให้ตำรวจไม่แจ้งข้อหาฟอกเงินแก่นายชัยณัฐร์ หรือตู้ห่าว ตั้งแต่แรกหรือไม่"ข้อเท็จจริงที่ปรากฏนี้ จึงเป็นที่น่าสงสัยว่าการที่ สตช. ซึ่งเป็นหน่วยงานที่อยู่ภายใต้การกำกับดูแลของ พล.อ.ประยุทธ์ จันทร์โอชา นายกรัฐมนตรี ทำไมถึงไม่มีการแจ้งข้อหาฟอกเงินกับตู้ห่าวตั้งแต่แรกและไม่แจ้งเสียที ก็เพราะมันจะเชื่อมโยงไปถึงหลานของ พล.อ.ประยุทธ์ เข้ามาในคดีนี้ด้วย ในฐานะของผู้ที่มีส่วนเกี่ยวข้องกับรถทัวร์ของตู้ห่าว ซึ่งอาจเป็นส่วนหนึ่งของการฟอกเงินของจีนเทาใช่หรือไม่"นายรังสิมันต์ ตั้งข้อสังเกตเพิ่มเติมว่า ถ้าเอ็มแอนด์เอ็มอยากทำธุรกิจรถทัวร์ ทำไมถึงไม่ทำสัญญาโดยตรงกับบริษัทผู้ผลิตรถหรือบริษัทให้เช่ารถไปเลย แต่ทำไมจึงเช่าต่อจากห้างหุ้นส่วนจำกัดดังกล่าว ที่ประกอบธุรกิจรับเหมาก่อสร้างอีกข้อสังเกตหนึ่งคือ นายปฐมพล ซึ่งเป็นหลาน พล.อ.ประยุทธ์ มีธุรกิจให้เช่ารถอีกแห่งหนึ่งอยู่แล้ว ซึ่งก็คือ บริษัท บีวิช คาร์ เร้นทอล จำกัด โดยถือหุ้นร่วมกับผู้ถือหุ้นรายอื่น รวม 6 คนในสัดส่วนเท่ากัน ทั้งยังตั้งบริษัทนี้ขึ้นก่อนที่เอ็มแอนด์เอ็มจะเช่ารถจาก หจก.คอนเทมโพรารีฯ ด้วย"หมายความว่าการให้เอ็มแอนด์เอ็มเช่ารถทัวร์นั้นทำขึ้นในช่วงเวลาใกล้ๆ กัน ซึ่งขณะนั้นบริษัทบีวิชก็ได้ตั้งขึ้นมาแล้ว บริษัทบีวิชมีทุนจดทะเบียนถึง 60 ล้านบาท เป็นบริษัทที่มีความเหมาะสมทุกประการในการทำสัญญาเช่าซื้อรถทัวร์และให้เช่าช่วงต่อ ทำไมถึงไปใช้ หจก.คอนเทมโพรารีฯ ล่ะครับ ซึ่งทำธุรกิจรับเหมาก่อสร้าง""กรณีนี้อาจจะเป็นไปได้ว่า ผมตั้งข้อสังเกตนะครับ ผู้ร่วมหุ้นคนอื่นๆ ในบริษัทบีวิชเนี่ยอาจไม่อยากเข้ามาเกี่ยวข้องกับงานนี้ด้วย เพราะรู้ถึงความเทาๆ ของข้อตกลงนี้ เนื่องจากมันไปเกี่ยวข้องกับคนสีเทา"
สภาล่มสมฉายา "3 วันหนี 4 วันล่ม" เผยรายชื่อ ส.ส.แห่ลาออก บางคนยังไม่ทันปฏิญาณตน|สภาล่มอีก สมฉายา “3 วันหนี 4 วันล่ม!" ส.ส.แห่ลาออกอีก 7 คน “ส.ส.ใหม่ พรรครวมพลัง” ชิงลาออกก่อน ยังไม่ทันปฏิญาณตน สุชาติแซวตัวเอง "มือปิดประชุม"การประชุมสภาผู้แทนราษฎร ที่มีนายศุภชัย โพธิ์สุ รองประธานสภาฯ คนที่สอง ทำหน้าที่ประธานในที่ประชุม ได้แจ้งต่อที่ประชุมถึงการลาออกจาก ส.ส. และการสังกัดพรรคการเมืองของ ส.ส. จำนวน 7 คน ได้แก่นายการุณ โหสกุล ส.ส.กทม.พรรคเพื่อไทย, นายชวลิต วิชยสุทธิ์ ส.ส.นครพนม พรรคเพื่อไทย, นายอภิชา เลิศพชรกมล ส.ส.นครราชสีมา พรรคภูมิใจไทย, นายศรีสมร รัศมีฤกษ์เศรษฐ์ ส.ส.บัญชีรายชื่อ พรรประชาธิปัตย์, นายอิสระ เสรีวัฒนวุฒิ ส.ส.บัญชีรายชื่อ พรรคประชาธิปัตย์, นายนิยม วิวรรธนดิฐกุล ส.ส.บัญชีรายชื่อ พรรคเศรษฐกิจใหม่ และ นางเบญญา นันทขว้าง ส.ส.บัญชีรายชื่อ พรรครวมพลัง ทำให้มี ส.ส.ปฏิบัติหน้าที่ได้ 429 คน โดยต้องใช้องค์ประชุม 215 คนจากนั้น ได้ให้ ส.ส.ที่ได้รับการเลื่อนลำดับมาแทนตำแหน่งที่ว่าง 4 คน คือ นายพิชัย ขจรเรืองโรจน์ ส.ส.บัญชีรายชื่อ พรรคเศรษฐกิจใหม่ , นายโกมินทร์ ทีฆธนานนท์ ส.ส.บัญชีรายชื่อ พรรคพลังประชารัฐ, นายชำนิ ศักดิ์เศรษฐ ส.ส.บัญชีรายชื่อ พรรคประชาธิปัตย์ และนายสุรบถ หลีกภัย ส.ส.บัญชีรายชื่อ พรรคประชาธิปัตย์ กล่าวปฏิญาณตนก่อนปฏิบัติหน้าที่สำหรับนางเบญญานั้น ได้รับการเลื่อนลำดับมาแทนนายเขตรัฐ เหล่าธรรมทัศน์ อดีต ส.ส.บัญชีรายชื่อ พรรครวมพลัง ซึ่งราชกิจจานุเบกษาประกาศการเลื่อนลำดับเมื่อ 19 มกราคม แต่ยังไม่ทันได้กล่าวปฏิญาณตนต่อที่ประชุมก่อนปฏิบัติหน้าที่ ส.ส. ก็ได้ยื่นหนังสือลาออก ส.ส. เมื่อ 24 มกราคม ทั้งนี้ ถือเป็นสิทธิ์ส่วนตัวที่สามารถทำได้จากนั้น ก่อนเข้าสู่การพิจารณารับทราบรายงานตามระเบียบวาระ นายอุบลศักดิ์ บัวหลวงงาม ส.ส.ลพบุรี พรรคเพื่อไทย เสนอประธานนับองค์ประชุม เพื่อความสง่างาม เพราะมี ส.ส. ในห้องประชุมน้อยมาก แต่นายศุภชัย ซึ่งทำหน้าที่ประธานในขณะนั้น ขอให้สมาชิกอยู่เป็นองค์ประชุม เพื่อพิจารณาตามวาระทั้งนี้ ในระหว่างนับองค์ประชุมก็มีการเปลี่ยนประธานจาก นายศุภชัย มาเป็นนายสุชาติ ตันเจริญ ทำหน้าที่ประธานการประชุมแทน พร้อมกล่าวติดตลกว่า ไม่อยากขึ้นมาทำหน้าที่ต่อจากนายศุภชัย เพราะขึ้นมาทีไร ก็ปิดประชุมทุกครั้ง จนได้ฉายา “มือปิดประชุม” ไปแล้ว ซึ่งนายสุชาติทำหน้าที่ประธานเพียง 6 นาทีก็ต้องปิดประชุม เนื่องจากองค์ประชุมไม่ถึง 215 คน โดย ส.ส.ขาดไปร่วม 100 คน  
บิ๊กป้อม-อุตตม-สนธิรัตน์ คุยดีลลับลงตัว รีเทิร์นพลังประชารัฐ แถลงเปิดตัวสัปดาห์หน้า|"บิ๊กป้อม-อุตตม-สนธิรัตน์" คุยดีลลับลงตัว รีเทิร์นพลังประชารัฐ เตรียมแถลงเปิดตัวสัปดาห์หน้า เสริมทัพช่วยงานยุทธศาสตร์การเมือง-เศรษฐกิจ หลังสับขาหลอกหลบสื่อเปลี่ยนสถานที่คุยจากกระแสข่าว พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ นัดหารือกับ นายอุตตม สาวนายน หัวหน้าพรรคสร้างอนาคตไทย และนายสนธิรัตน์ สนธิจิรวงศ์ เลขาธิการพรรค ในเวลา 14.00 น.วันที่ 27 ม.ค.ที่ห้องอาหารจีน สโมสรราชพฤกษ์ เขตหลักสี่ กทม. ถึงแนวทางย้ายพรรคร่วมทำงานกัน ทั้งนี้ หลังมีการพูดคุยแล้วระดับหนึ่ง เมื่อวันที่ 26 มกราคม ทำให้สื่อมวลชนจำนวนมากได้เดินทางมาเกาะติดบรรยากาศการพูดคุยที่บริเวณหน้าสโมสรราชพฤกษ์ แต่ปรากฏว่าเมื่อถึงเวลานัดหมาย ไม่มีแกนนำของพรรคใดเดินทางมา จนเวลาผ่านไป 30 นาที ได้มีแจ้งเปลี่ยนสถานที่พูดคุยต่อมา มีรายงานข่าวว่า พล.อ.ประวิตร นายอุตตม และ นายสนธิรัตน์ ได้เปลี่ยนไปพูดคุยกันที่โรงแรมพูลแมน คิง เพาเวอร์ กทม. โดยมี พล.อ.วิชญ์ เทพหัสดิน ณ อยุธยา ในฐานะที่ปรึกษาหัวหน้าพรรคพลังประชารัฐ ร่วมพูดคุยด้วย  สำหรับการพูดคุยมีเป็นไปทางที่ดี ซึ่ง พล.อ.ประวิตร ต้องการให้มีการย้ายมารวมกันโดยเร็วที่สุด โดยสัปดาห์หน้าจะมีการแถลงเปิดตัวอย่างเป็นทางการ อีกทั้ง พล.อ.ประวิตร ต้องการให้ภาพออกมาเป็นการก้าวข้ามความขัดแย้ง ตามนโยบายพรรค โดยนายอุตตม จะเข้ามาช่วยดูยุทธศาสตร์เศรษฐกิจ และ นายสนธิรัตน์ เข้ามาช่วยดูยุทธศาสตร์การเมืองให้กับพรรคพลังประชารัฐ
“กรณ์” ย้ำไม่เอาภาษีคนทำงานมาแจก หวังปรับโครงสร้าง เสียภาษีเป็นธรรม|“กรณ์” ย้ำไม่เอาภาษีคนทำงานมาแจกไปเรื่อย ต้องสร้างระบบแข่งขันเป็นธรรม รื้อโครงสร้างเศรษฐกิจ หารายได้ใหม่เข้าประเทศนายกรณ์ จาติกวณิช หัวหน้าพรรคชาติพัฒนากล้า กล่าวว่า เศรษฐกิจไทย กำลังอยู่ในช่วงหัวเลี้ยวหัวต่อ นโยบายเศรษฐกิจของ พรรคชาติพัฒนากล้า เราเจาะลึกถึงการรื้อโครงสร้างเศรษฐกิจครั้งใหญ่ และการหาเงินจากแหล่งรายได้ใหม่ๆ เข้าประเทศ ซึ่งตนได้มีการแถลงข่าวเปิดยุทธศาสตร์ที่เรียกว่า Spectrum Economy หรือ เศรษฐกิจเฉดสี หาเงิน 5 ล้านล้านเข้าประเทศ ได้แก่ เศรษฐกิจสีเขียว “กรีนอีโคโนมีเศรษฐกิจเพื่อสิ่งแวดล้อม”,เศรษฐกิจสีเทา “เปลี่ยนส่วยเป็นภาษี”,เศรษฐกิจสีขาว “เศรษฐกิจสายมู”,เศรษฐกิจสีน้ำเงิน “เศรษฐกิจสายเทค” สร้างโอกาสด้านดิจิทัลอีโคโนมี, เศรษฐกิจสีเหลือง ใช้เศรษฐกิจสร้างสรรค์ หรือซอฟต์พาวเวอร์ของไทยขับเคลื่อนเศรษฐกิจ สร้างโอกาสด้านดิจิทัลอีโคโนมี , เศรษฐกิจสีรุ้ง เรนโบว์อีโคโนมี จากความเท่าเทียมสู่โอกาสทางเศรษฐกิจ เพิ่มกำลังซื้อสูงสุด 1 ล้านล้านบาททุกปี และเศรษฐกิจสีเงิน ชูเศรษฐกิจวัยเก๋าพร้อมย้ำว่า พรรคไม่ได้เอาเงินภาษีคนทำงานมาแจกไปเรื่อย แต่ต้องสร้างระบบการแข่งขันที่เป็นธรรม รื้อโครงสร้างเศรษฐกิจให้คนขยันสามารถลืมตาอ้าปากได้ คนรายได้น้อยมีโอกาสที่เพิ่มขึ้น คนชั้นกลางเสียภาษีเป็นธรรม นี่คือ ประชาธิปไตยทางเศรษฐกิจที่แท้จริง เราถึงจะกอบกู้วิกฤตเศรษฐกิจของประเทศนี้ได้อีกครั้ง
“อนุชา” สมัครเข้า รทสช.เพื่อสนับสนุน “บิ๊กตู่”|“อนุชา”สมัครสมาชิกพรรครวมไทยสร้างชาติ ยอมรับเป็นการตัดสินใจเพื่อสนับสนุน “พล.อ.ประยุทธ์” ทำงานเพื่อชาติ มุ่งผลประโยชน์ของประชาชนนายอนุชา บุรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี โพสต์ข้อความผ่าน facebook อนุชา บูรพชัยศรี โดยมีข้อความระบุว่า เมื่อวานนี้ผมได้สมัครเป็นสมาชิกพรรครวมไทยสร้างชาติ ซึ่งเป็นพรรคการเมืองที่สองที่ผมเข้าสังกัด นับตั้งแต่ที่ได้ลาออกจากพรรคประชาธิปัตย์มาเกือบ 4 ปีที่แล้ว โดยมีอุดมการณ์ที่อยากนำความรู้ ความสามารถ ประสบการณ์ที่มี เพื่อการมีส่วนร่วมในการพัฒนาประเทศชาติต่อไปการตัดสินใจครั้งนี้ ยอมรับครับว่าเป็นการตัดสินใจเพื่อสนับสนุน พล.อ. ประยุทธ์ จันทร์โอชา จากที่ผมได้รับโอกาสมาทำงานใกล้ชิดท่าน?นายกฯ ตลอดเวลาเกือบ 3 ปีที่ผ่านมา ผมได้เห็นความตั้งใจจริง ความมุ่งมั่น การทำงานอย่างไม่ย่อท้อต่ออุปสรรคใดๆ ที่แม้จะมีเข้ามาอย่างต่อเนื่อง ท่านนายกฯ ก็ยังมุ่งมั่น ทำงานอย่างจริงจัง ยึดถือความถูกต้องเป็นที่ตั้ง มุ่งผลประโยชน์ของประชาชน และประเทศชาติก่อนเสมอมา เป็นบุคคลที่ผมเคารพนับถือพรรครวมไทยสร้างชาติเป็นพรรคใหม่ แต่ผมเห็นความตั้งใจจริงของท่านนายกฯ และผู้บริหารพรรคฯ ทุกท่าน ที่จะทำให้พรรครวมไทยสร้างชาติ เป็นพรรคการเมืองหลัก เป็นที่พึ่งและความหวังของประชาชน แนวคิดและอุดมคติของผู้บริหารพรรคฯ เป็นแนวคิดที่สอดคล้องกับอุดมการณ์ที่ผมยึดมั่นตลอดมาพรรคฯ ยังมีงานอีกหลายอย่างที่ทุกคน ทั้งท่านนายกฯ ผู้บริหาร และสมาชิกทุกคน ต้องร่วมกันทำงาน อย่างหนัก เพื่อให้ประชาชน เข้าใจ ยอมรับ เชื่อมั่น และศรัทธาในพรรครวมไทยสร้างชาติขอให้ทุกท่านร่วมเป็นกำลังใจ สนับสนุน ติดตามนโยบาย และร่วมเป็นแรงขับเคลื่อนพรรคฯ เพื่อที่เราจะร่วมกันพัฒนาประเทศต่อไปด้วยกันครับ#ประเทศไทยต้องไปต่อ#ไปต่อกับนายกฯ ประยุทธ์#ร่วมไทยสร้างชาติ
เพื่อไทยลั่น ไม่จับมือพลังประชารัฐจัดตั้งรัฐบาล|“อุ๊งอิ๊ง” เปิดปราศรัยหนองคายลุยขายนโยบาย “ณัฐวุฒิ” เย้ย “ประยุทธ์-ประวิตร” เอาแต่เล่นเคล็ด “หมอชลน่าน” ประกาศไม่จับมือ พปชร. ตั้งรัฐบาลน.ส.แพทองธาร ชินวัตร หัวหน้าครอบครัวเพื่อไทย และคณะเดินทางถึงเวทีปราศรัยที่ ลานเทศบาลท่าบ่อ อ.ท่าบ่อ โดยมีประชาชนรอรับฟังคำปราศรัยจำนวนมากจนเต็มพื้นที่ ทันที ที่ น.ส.แพทองธาร เดินทางมาถึงประชาชนต่างลุกขึ้นโบกมือให้และพร้อมใจกันมอบดอกไม้ให้อย่างอบอุ่นโดยนายสุทิน คลังแสง รองหัวหน้าพรรคเพื่อไทย ปราศรัย ว่า 8 ปี ของรัฐบาลประยุทธ์ ทำให้ประชาชนเป็นหนี้ สินค้าราคาเกษตรตกทุกตัว ค่าไฟ แก๊ส ปุ๋ยแพง แต่ราคาข้าวกลับถูกลง ถ้าเพื่อไทยเป็นรัฐบาลจะไม่ใช่แค่พักหนี้ พักเงินต้น พักดอก แต่จะเดินหน้าล้างหนี้ให้ เรามาจะลดรายจ่ายให้ประชาชน อันไหนรัฐช่วยได้เช่น น้ำ ไฟ แก๊ส จะช่วย ตอนนี้ประชาชนลำบาก เราจะลดรายจ่ายลงทุกตัว ภายในปี 2570 ค่าแรง 600 บาทต่อวันแน่นอน เปลี่ยนเบี้ยยังชีพผู้อายุ60ปีขึ้นไป ให้เป็นบำนาญเดือนละ 3,000บาท นอกจากนี้เพื่อไทยจะขอปราบยาเสพติดให้สิ้นซาก ทั้งหมดจะทำได้ต้องช่วยกันเลือกเพื่อไทยให้แลนด์สไลด์อย่างเดียวถ้าไม่แลนด์สไลด์ พล.อ.ประยุทธ์ จะกลับมาเป็นรัฐบาล ถ้าแลนด์สไลด์จะไม่มีใครแย่งเราจัดตั้งรัฐบาล พรรคเพื่อไทยจะเป็นรัฐบาลของประชาชน แคนดิเดตนายกฯ พรรคไม่ประกาศ เพราะคนประกาศคือประชาชน เราจะไม่จับมือกับพรรคใด ไม่จับมือกับพรรคพลังประชารัฐ หรือพรรคที่มาจากเผด็จการ จะจับมือกับประชาชนอย่างเดียวนายณัฐวุฒิ ใสยเกื้อ ผู้อำนวยการครอบครัวเพื่อไทยปราศรัยว่า หนองคายมีหลายอำเภอติดฝั่งโขง อีกฝั่งเป็นลาว ทำมาค้าขายชายแดน แต่รัฐบาลไม่คิดจะเปิดตัว ส.ส.อย่างเดียว เดี๋ยวนี้ ประวิตร ประยุทธ์ หันมาเอาเคล็ด ประวิตร จะไปเปิดปราศรัยกรุงเทพที่เขต ป้อมปราบศัตรูพ่าย ประยุทธ์ ก็คิดจะชนะ จะไปปราศรัยที่ ชนะสงคราม เราไม่ต้องไปป้อมปราบศัตรูพ่ายหรือชนะสงคราม ให้มาหนองคาย ให้ชาวบ้าน ถีบลงโขง แต่ไม่ใช้ความรุนแรง ใช้เพียงปากกาเข้าคูหากาเพื่อไทยเท่านั้น พอคนไปถามพล.อ.ประยุทธ์ เรื่องทักษิณ กลับบอกว่า อย่าถามถึงไม่ชอบคนคนนี้ถ้าประยุทธ์ ถ้ามาหาเสียงหนองคาย ไม่ต้องไปด่า ไปปาไข่ ถ้าประยุทธ์ เดินมาหาบอกแค่ ทักษิณ ทักษิณ คิดว่าน่าจะอกแตกตาย พรรคอื่นเสนอนายกฯคนเดียวหรือสามคน แต่เราเสนอ 4 คน รวมคนในท้องอุ๊งอิ๊งด้วย เราเหนือกว่า เราจะส่งรายชื่อแคนดิเดตนายกฯครบแน่นอน แต่หนึ่งในนั้นที่จะเป็นนายกฯน่าจะอยู่แถวๆ นี้ มีคนปั่นกระแสเพื่อไทยจะจับมือกับพล.อ.ประวิตร หรือพลังประชารัฐ เราไม่จับมือเผด็จการแน่นอน ขอให้เลือกเพื่อไทยให้แลนด์สไลด์นพ.ชลน่าน ศรีแก้ว หัวหน้าพรรคเพื่อไทย ปราศรัยว่า คนหนองคายแลนด์สไลด์ ต้องยกจังหวัด กาบัตรสองใบเพื่อไทยเท่านั้น หนองคายมีต้นทุนของพื้นที่ ต้นทุนผู้คนที่ดีที่สุด หนองคายควรเป็นจังหวัดปกครองตนเอง กทม.เลือกตั้งผู้ว่าได้ หนองคายก็ต้องทำได้ ถ้าเราไม่แลนด์สไลด์ นโยบายดีๆ สิ่งดีๆ ก็จะไม่เกิดขึ้น เพื่อไทยต้องแลนด์สไลด์ ได้ส.ส.ทั้งสามเขตเท่านั้นทั้งนี้ น.ส.แพทองธาร กล่าวว่า ถ้าไม่รัฐประหาร เรามีรถไฟความเร็วสูง ถ้าเพื่อไทยมาจะช่วยล้างหนี้ ลดรายจ่าย เพิ่มรายได้ ขยายโอกาสให้ประชาชน ช่วยเหลือเกษตรกร ขออาสานำสินค้าเกษตรไปขาย ข้าราชการก็จะมีเงินเดือนเพิ่มแน่นอน วันนี้ยาเสพติดมากมาย ลูกหลานติดยา เพื่อไทยมา ยาเสพติดต้องหมดไป สินค้าเกษตรขึ้นทุกตัว เราต้องกำหนดชีวิตของเราได้ โดยการเลือกตั้งที่จะมาถึง ต้องเลือกรัฐบาล ที่จะมาดูแลเราให้ได้ ขอฝากเพื่อไทยให้แลนด์สไลด์ เลือกทั้งคนทั้งพรรค
"อนุทิน" ป้อง "หมอโอภาส" ปมย้ายประธานชมรมแพทย์|“อนุทิน” ป้อง “หมอโอภาส” เหตุย้ายประธานชมรมแพทย์ชนบท ระบุ เป็นอำนาจเต็มของปลัดกระทรวงฯนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วย นายแพทย์โอภาส การย์กวินพงศ์ ปลัดกระทรวงสาธารณสุข และคณะผู้บริหารกระทรวงสาธารณสุข ลงพื้นที่ที่โรงพยาบาลมหาราชนครราชสีมา อ.เมืองนครราชสีมา จังหวัดนครราชสีมา เพื่อเปิดกิจกรรม “ปีแห่งสุขภาพสูงวัยไทย มอบของขวัญปีใหม่ 2566 แก่ผู้สูงอายุ”ซึ่งก่อนที่คณะของนายอนุทินฯ จะไปเปิดงานฯ ได้มีเจ้าหน้าที่สาธารณสุข และ อสม. มายืนถือป้ายให้กำลังใจ นายแพทย์โอภาส การย์กวินพงศ์ ปลัดกระทรวงสาธารณสุข มีข้อความ “สู้ๆ นะคะท่านปลัดโอภาส” , “เรารักหมอโอภาสและเป็นกำลังใจให้หมอโอภาสเสมอ” จากกรณีคำสั่งกระทรวงสาธารณสุขที่ 125/2566 ย้าย นพ.สุภัทร ฮาสุวรรณกิจ ประธานชมรมแพทย์ชนบทและผู้อำนวยการโรงพยาบาลจะนะ ไปดำรงตำแหน่งผู้อำนวยการโรงพยาบาลสะบ้าย้อย สำนักงานสาธารณสุขจังหวัด (สสจ.) สงขลา มีผลตั้งแต่วันที่ 25 มกราคมที่ผ่านมา ซึ่งกลายเป็นกระแสที่หลายฝ่ายตั้งข้อสงสัย และมีชาวบ้านออกมาคัดค้านกับคำสั่งดังกล่าว โดยนายอนุทิน กล่าวถึงเรื่องนี้ว่า “การโยกย้ายข้าราชการที่ต่ำว่า C10 เป็นอำนาจเต็มของปลัดกระทรวงสาธารณสุข และการดำเนินการใดๆ ขอยืนยันว่า ปราศจากการแทรกแซงหรือการใช้อิทธิพลใดๆ ของฝ่ายบริหารเข้ามายุ่งเกี่ยว ทั้งนี้ รัฐมนตรีฯ จะมีการปรึกษาหารือกับปลัดกระทรวงฯ ก็ต่อเมื่อจะมีการแต่งตั้งโยกย้ายข้าราชการตั้งแต่ระดับ C10 ขึ้นไปเท่านั้นเนื่องจากรัฐมนตรีจะต้องนำเรื่องเข้าสู่ที่ประชุมคณะรัฐมนตรี ส่วนการแต่งตั้งโยกย้ายข้าราชการระดับต่ำกว่าC10 ลงไป จะเป็นเรื่องของทางปลัดกระทรวงในการพิจารณา เพราะถือว่าเป็นหัวหน้าส่วนราชการ ส่วนรัฐมนตรีไม่มีส่วนเกี่ยวข้องและฝ่ายการเมืองไม่เข้าไปยุ่งเกี่ยวแน่นอน ขอให้ทุกคนสบายใจ” นายอนุทินฯ กล่าว
เพื่อไทยเชื่อมั่น ประชาชนต้องการรัฐบาลใหม่ แก้เศรษฐกิจ|เพื่อไทยเชื่อมั่นประชาชนต้องการรัฐบาลใหม่ มาแก้วิกฤติเศรษฐกิจ ปฎิบัติการไอโอจับคู่เพื่อไทยกับพรรคอื่นหรือบิดเบือนแลนด์สไลด์เพื่อนำอดีตนายกฯกลับบ้านไม่กระทบแลนด์สไลด์นายนพดล ปัทมะ รองประธานยุทธศาสตร์พรรคเพื่อไทย กล่าวว่าขณะนี้ทุกพรรคเดินหน้าสู่การเลือกตั้ง ปี่กลองการเมืองดังขึ้น การปฏิบัติการข้อมูลข่าวสารเริ่มทำงาน ยิ่งกระแสพรรคเพื่อไทยแลนด์สไลด์แรงขึ้น ก็เป็นปกติที่ต้องเผชิญแรงเสียดทานทางการเมืองมากขึ้น เพราะที่นั่ง ส.ส.มี 500 ที่นั่ง เมื่อมีคนได้ที่นั่ง ก็จะมีคนเสียที่นั่งทั้งนี้ ก็มีผู้วิเคราะห์กันไม่หยุดว่าเพื่อไทยจะจับมือกับพรรครัฐบาลปัจจุบันตั้งรัฐบาล และพรรคเดินหน้าแลนด์สไลด์เพื่อเอาอดีตนายกฯทักษิณกลับบ้าน ซึ่งในประเด็นนี้ พรรคเพื่อไทยก็มีแถลงการณ์ยืนยันชัดเจนว่าไม่จับมือกับพรรคการเมืองใดโดยมุ่งเดินหน้าแลนด์สไลด์ เพื่อขอโอกาสตั้งรัฐบาลที่เข้มแข็งแก้ปัญหาให้ประชาชน และการเดินหน้าแลนด์สไลด์ก็เพื่อมีเสียง ส.ส. มากพอที่จะเอาชนะเสียง ส.ว.ตอนโหวตตัวนายกฯ ในรัฐสภาและผลักดันนโยบายพรรคได้เต็มที่โดยไม่ต้องพะวงการเจรจาต่อรองนโยบายรัฐบาลหลังการเลือกตั้ง ไม่ใช่แลนด์สไลด์เพื่อเอาอดีตนายกฯกลับบ้านตามที่มีคนพยายามด้อยค่าความตั้งใจดีของพรรคอย่างต่อเนื่องสำหรับใครจะวิเคราะห์หรือพูดอย่างไรตราบใดที่ไม่หมิ่นประมาทพรรคก็ถือเป็นสิทธิ แต่พรรคมั่นใจในวิจารณญาณของพี่น้องประชาชนที่มี 1 สิทธิ 1 เสียงเท่ากัน และการวิจารณ์คงไม่กระทบแลนด์สไลด์ และภารกิจเดินหน้านำเสนอนโยบายและทางออกจากวิกฤติเศรษฐกิจปากท้องยังคงเดินหน้าเต็มกำลังมากขึ้นไปอีกพี่น้องประชาชนอดทนมา 8 ปี ขอให้อดทนอีกไม่เกิน8 สัปดาห์ ก็คงรู้ว่าวันเลือกตั้งจะเป็นวันไหนที่จะเข้าคูหากาบัตรเพื่อชีวิตที่ดีขึ้น โดยพรรคมั่นใจว่าทุกครั้งที่ประชาชนมีสิทธิเลือก ประชาชนเลือกพรรคและคนที่ดีที่สุดเสมอ ขอทุกพรรคเคารพเจตจำนงของประชาชนผ่านการเลือกตั้ง 
กกต.เคาะแล้ว แบ่งเขตเลือกตั้ง 400 เขตตามจำนวนราษฎร กทม.สูงสุด 33 เขต|กกต.ประกาศ แบ่งเขตเลือกตั้ง ตามจำนวนราษฎร 400 คน 400 เขต เตรียมเสนอ สำนักเลขาครม.ลงประกาศราชกิจจาต่อไปสำนักงานคณะกรรมการการเลือกตั้งได้เสนอให้คณะกรรมการการเลือกตั้งพิจารณากำหนดจำนวนสมาชิกสภาผู้แทนราษฎรแบบแบ่งเขตเลือกตั้งที่แต่ละจังหวัดจะพึงมี และจำนวนเขตเลือกตั้งแบบแบ่งเขตเลือกตั้งของแต่ละจังหวัด โดยพิจารณาจากจำนวนราษฎรทั่วราชอาณาจักร ณ วันที่ 31 ธันวาคม 2565ซึ่งมีจำนวน 66,090,475 คน จึงมีจำนวนราษฎรโดยเฉลี่ยประมาณ 156,226 คน ต่อจำนวนสมาชิกสภาผู้แทนราษฎรหนึ่งคน และเสนอร่างประกาศคณะกรรมการการเลือกตั้งว่าด้วยการแบ่งเขตเลือกตั้งสมาชิกสภาผู้แทนราษฎร พ.ศ… และแนวทางการแบ่งเขตเลือกตั้งคณะกรรมการการเลือกตั้งพิจารณาแล้วมีมติเห็นชอบตามที่สำนักงานคณะกรรมการการเลือกตั้งเสนอทั้ง 2 เรื่อง โดยมีจำนวนสมาชิกสภาผู้แทนราษฎรแบบแบ่งเขตเลือกตั้งและเขตเลือกตั้งของแต่ละจังหวัด 400 คน 400 เขตทั้งนี้ สำนักงานคณะกรรมการการเลือกตั้งจะได้ส่งเรื่องดังกล่าวข้างต้นให้สำนักงานเลขาธิการคณะรัฐมนตรีลงประกาศในราชกิจจานุเบกษาโดยเร็วต่อไป 
"ธนกร" โวกระแส "บิ๊กตู่" ดีกว่าเลือกตั้งปี 62 หาเสียง-ขึ้นปราศรัยเอง มั่นใจกลับมาเป็นนายกฯ|"ธนกร" โวกระแส "บิ๊กตู่" ดีกว่าเลือกตั้งปี 62 มั่นใจได้กลับมาเป็นนายกฯ อีกรอบ ลงพื้นที่เอง-หาเสียงเอง-ขึ้นเวทีปราศรัยเองนายธนกร วังบุญคงชนะ รัฐมนตรีประจำสำนักนายกรัฐมนตรี ในฐานะสมาชิกพรรครวมไทยสร้างชาติ กล่าถึงกระแสข่าว พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหมในฐานะประธานคณะกรรมกำหนดแนวทางและยุทธศาสตร์พรรครวมไทยสร้างชาติ (รทสช.) จะลงพื้นที่ปราศรัยหาเสียงที่ จ.นครราชสีมา วันที่ 18 ก.พ.ว่า จ.นครราชสีมา ถือเป็นประตูสู่อีสานซึ่ง นายเสกสกลอัตถาวงศ์ ที่ปรึกษาของนายกรัฐมนตรี ในฐานะที่เป็นคนนครราชสีมา อยากให้ พล.อ.ประยุทธ์ ลงพื้นที่ดังกล่าว เพราะมีส.ส.ถึง 16 เก้าอี้ ดังนั้น หัวหน้าและเลขาธิการพรรค จะเป็นผู้กำหนดเวลาการลงพื้นที่ให้พล.อ.ประยุทธ์อีกครั้งอย่างไรก็ตามการเลือกตั้งที่จะมีถึงที่มีคนบอกว่ากระแสพล.อ.ประยุทธ์ จะลดลงจากปี 62 นั้น ตนเองมีความเห็นต่าง เพราะจากการลงพื้นที่ รู้เลยว่ากระแส พล.อ.ประยุทธ์ ดีกว่าการเลือกตั้งปี 62 แน่นอนเพราะปี 62 พล.อ.ประยุทธ์ เป็นเพียงแคนดิเดตนายกรัฐมนตรี แต่วันนี้ พล.อ.ประยุทธ์ ลงพื้นที่เอง ลุยหาเสียงเลือกตั้งเอง ขึ้นเวทีปราศรัยเอง บวกกับการทำงาน 7-8 ปี ที่ได้ทำมาเชื่อว่าคนที่รักก็รักอยู่แล้วคนที่เฉยๆก็จะรักด้วยผลงาน ส่วนคนที่ไม่เอาเลยก็จะรู้สึกว่ามันใช่เพราะมีผลงานเป็นรูปธรรมนายธนกร กล่าวอีกว่า ด้วยระบบของพรรครวมไทยสร้างชาติที่มีการบริหารจัดการที่ดี และมีการกลั่นกรองผู้สมัครที่ประชาชนต้องการ เชื่อว่าพล.อ.ประยุทธ์ จะกลับมาเป็นนายกรัฐมนตรี ได้อีกสมัยส่วนการลงพื้นที่ในงานราชการนายกรัฐมนตรี ก็ทำเต็มที่ตามปกติ แต่ช่วงเวลาวันหยุด ทางพรรคก็เตรียมกำหนดการให้ลงพื้นที่ในฐานะสมาชิกพรรค เมื่อถามว่าเดือน ก.พ.เป็นเดือนสุดท้ายของรัฐบาลที่พล.อ.ประยุทธ์ ต้องลุยทั้งสองสถานะใช่หรือไม่ นายธนกร กล่าวว่า อย่างที่เคยบอกไว้การยุบสภา มีแน่นอน แต่ต้องหลังปิดสมัยการประชุมสภาฯวันที่ 28 ก.พ. ยืนยันว่า การเดินสายของพล.อ.ประยุทธ์แยกแยะได้ เนื้องานในฐานะนายกรัฐมนตรี ก็มีที่ต้องติดตาม แต่ช่วงวันหยุดก็สวมหมวกอีกใบช่วยพรรครวมไทยสร้างชาติปราศรัยใหญ่อย่างเต็มรูปแบบ การเลือกตั้งครั้งนี้พล.อ.ประยุทธ์ ลุยเอง
ประยุทธ์ บุกท็อปนิวส์ ลั่นช่องนี้เสนอข่าวจากข้อเท็จจริง-ไม่สร้างความแตกแยก|พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เดินทางไปยังสถานีโทรทัศน์ท็อปนิวส์ (Top News) และปรากฏตัวในรายการสด เช้าข่าวเข้ม เมื่อวันพุธ (1 ก.พ.) พร้อมกล่าวชื่นชมว่าช่องดังกล่าวเสนอข่าวจากข้อเท็จจริง และไม่สร้างความแตกแยก ซึ่งตรงกับจุดยืนของตน"สวัสดีอีกครั้งนะครับประชาชนที่ชมอยู่ทางบ้าน ก็ขอให้ติดตามข่าวสารบ้านเมืองจากช่องท็อปนิวส์นะครับ ซึ่งเป็นช่องที่เสนอข่าวมาจากข้อเท็จจริง" พล.อ.ประยุทธ์ กล่าว"เสนอจากข้อเท็จจริงแล้วก็ในการวิเคราะห์อย่างมีหลักมีเกณฑ์ อะไรต่างๆ เหล่านี้ คือ ไม่ใช่เพื่อความขัดแย้ง ทั้งนี้เพื่อให้ทุกคนได้เข้าใจว่าอะไรมันเป็นอะไร อันนั้นคือสิ่งสำคัญนะครับ ไม่ได้ทำเพื่อใคร ทำเพื่อประเทศชาติบ้านเมือง ซึ่งก็ตรงกับเจตนารมณ์ของผมนะครับ แล้วก็กับแนวทางปฏิบัติของผมสืบต่อไปข้างหน้า"ผู้ใช้อินเทอร์เน็ตหลายคนนำคลิปตอนดังกล่าวไปเผยแพร่ต่อในโซเชียลมีเดีย ส่งผลให้ "Top News" ถูกพูดถึงอย่างมากในหมู่ผู้ใช้งานเว็บไซต์ทวิตเตอร์ในไทย เมื่อช่วงบ่ายวันเดียวกัน
"องอาจ" ยืนยันพรรคประชาธิปัตย์ "ไม่เห็นด้วย" ยกเลิก ม.112 ขอหยุดบิดเบือน|"องอาจ" ยัน ปชป.ไม่เห็นด้วย ยกเลิก ม.112 ขอให้หยุดนำคำอภิปรายเรื่อง "ตะวัน-แบม" อดอาหารประท้วงไปบิดเบือนนายองอาจ คล้ามไพบูลย์ ส.ส.บัญชีรายชื่อ รองหัวหน้าพรรคประชาธิปัตย์ กล่าวถึงการนำคำอภิปรายญัตติพิจารณาการอดอาหารประท้วง เรียกร้องทางการเมืองของสองนักศึกษาที่ตนเองอภิปรายในสภา ไปบิดเบือนว่า พรรคประชาธิปัตย์ หนุน 3 ข้อ ตะวัน-แบม แนะรัฐแก้ ม.112 ซึ่งไม่เป็นความจริง ในความเป็นจริงคืออภิปรายหนุนให้นำเรื่องการอดอาหารประท้วงของสองนักศึกษามาพิจารณาหาทางออกร่วมกันในสภา แทนที่จะใช้เวทีนอกสภาปลุกระดม ไม่ได้หนุนข้อเรียกร้องทั้ง 3 ข้อ โดยเฉพาะข้อเรียกร้องข้อ 3 ที่ให้ยกเลิก ม. 112 พร้อมกับไม่ได้มีการอภิปรายสนับสนุนการยกเลิก ม. 112 แต่อย่างใด เพราะพรรคได้ประกาศชัดเจนมาตลอดว่า พรรคประชาธิปัตย์ คัดค้านการยกเลิก ม. 112ขณะเดียวกันได้อภิปรายว่า ทุกภาคส่วนต้องช่วยกันไม่ให้การอดอาหารประท้วงของน้องทั้งสองคนนำไปสู่การเสียชีวิต ถึงแม้เราจะเห็นด้วยหรือไม่เห็นด้วยกับการกระทำดังกล่าว หรือไม่ว่าเราจะมีอุดมการณ์ความเชื่อแตกต่างกันก็ตาม ที่สำคัญยังได้อภิปรายอีกด้วยว่า ไม่ควรมีใครนำเรื่องการอดอาหารของน้องทั้งสองคนมาเป็นเงื่อนไขทางการเมืองเพื่อประโยชน์ของใครคนใดคนหนึ่ง จึงขอเรียกร้องให้ยุติการบิดเบือนข้อเท็จจริงจากการอภิปรายในสภาด้วย
"ชัยวุฒิ" รมว.ดีอีเอส แนะดันบุหรี่ไฟฟ้าให้ถูกกฎหมาย ตำรวจก็สูบเยอะ ไทยอย่าดัดจริต|"ชัยวุฒิ" รมว.ดีอีเอส ชี้ไทยอย่าดัดจริต แนะดันบุหรี่ไฟฟ้าให้ถูกกฎหมาย เปลี่ยนส่วยเป็นภาษี เลิกห้ามได้แล้วเพราะเห็นสูบกันทั่ว (2 ก.พ. 66) นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอีเอส) กล่าวถึงประเด็นการขายบุหรี่ไฟฟ้าออนไลน์ ว่าเรื่องนี้ต้องใช้ความร่วมมือกับตำรวจในการรวบรวมพยานหลักฐานและจับกุมผู้ที่กระทำผิดกฎหมาย เมื่อมีการส่งข้อมูลเข้ามาให้ดีอีเอสปิดกั้น ก็ได้ทำมาตลอดนายชัยวุฒิ กล่าวว่า ต้องยอมรับว่าบุหรี่ไฟฟ้าเป็นวิถีชีวิตของคนกลุ่มหนึ่ง และในหลายประเทศ เช่น ในยุโรป อเมริกา ญี่ปุ่น ที่บุหรี่ไฟฟ้าถูกกฎหมาย ขณะนี้บุหรี่ไฟฟ้าก็มีขายกันอย่างทั่วไปไม่ใช่เพียงแค่ออนไลน์อย่างเดียว น่าจะเลิกห้ามได้แล้วเพราะสุดท้ายก็ยังเห็นสูบกันทั่วไป รวมทั้งเจ้าหน้าที่ตำรวจก็สูบเยอะนายชัยวุฒิ กล่าวเพิ่มเติมว่า คิดว่าประเด็นสำคัญของบุหรี่ไฟฟ้าคือต้องทำเรื่องนี้ให้ถูกกฎหมาย หากเป็นเรื่องสิทธิเสรีภาพของประชาชน หรือเป็นสิ่งที่คนส่วนมากยอมรับได้ ก็ควรจะทำให้ถูกกฎหมาย ให้มีการขายและเก็บภาษีให้ถูกต้อง ไม่ทำกฎหมายให้ขัดต่อวิถีชีวิตประชาชน จะแก้ปัญหาเรื่องส่วยและคอรัปชัน เพราะจะเปลี่ยนส่วยเป็นภาษี และเอาภาษีมาแก้ปัญหาในเรื่องอื่นได้อีกด้วย และจะผลักดันเรื่องนี้ให้เป็นนโยบายของพรรคพลังประชารัฐ"ประเทศที่พัฒนาแล้วเกือบทุกประเทศ อนุญาตให้ใช้บุหรี่ไฟฟ้า ดังนั้นประเทศไทยควรจะพิจารณาตามความเหมาะสม อย่าดัดจริต ทำไม่ได้แต่ก็พยายามฝืนให้ทำ อย่าฝืนอะไรที่ทำไม่ได้" นายชัยวุฒิ ระบุ
ก้าวไกล แฉอดีต ผบ.ทอ. ใช้ F-16 บินไว้อาลัยพ่อตัวเอง จี้ทัพฟ้าชี้แจง|เรืออากาศโท ธนเดช เพ็งสุข ว่าที่ผู้สมัครสมาชิกสภาผู้แทนราษฎร พรรคก้าวไกล แถลงเมื่อวันพฤหัสบดี (2 ก.พ.) ว่า อดีตผู้บัญชาการทหารอากาศ พลอากาศเอก นภาเดช ธูปะเตมีย์ ใช้เครื่องบินรุ่น F-16 (เอฟ-1) บินไว้อาลัยและลอยอังคารพ่อของตัวเอง ซึ่งก็คือ พลอากาศเอก ประพันธ์ ธูปะเตมีย์ ที่เคยเป็นผู้บัญชาการทหารอากาศระหว่างปี 2526-2530"ได้มีการจัดพิธีลอยอังคารขึ้น และใช้เครื่องบิน F-16 นะครับ ในการบินเทิดเกียรตินะครับ อดีตผู้บัญชาการทหารอากาศ ซึ่งก็คือบิดาของ พล.อ.อ.นภาเดช นะครับ" ร.ท.ธนเดช กล่าว"นี่เป็นการใช้อากาศยานแบบ F-16 ครับ เพื่อประโยชน์ส่วนตนนะครับ ในภารกิจส่วนตัวโดยแน่ชัดนะครับ ซึ่งการใช้อากาศยานแบบ F-16 ครับ จะมีค่าใช้จ่ายเฉลี่ยตกที่ 1. เป็น O/M Cost (ค่าใช้จ่ายสำหรับการดำเนินการและซ่อมบำรุง) นะครับ 1 ชั่วโมงประมาณ 120,000 บาท นะครับ ซึ่งอันนี้ได้มีการใช้ F-16 จำนวน 2 ลำนะครับ เฉลี่ยค่าใช้จ่าย 2 ชั่วโมงอยู่ที่ 200,000 กว่าบาทนะครับ"ว่าที่ผู้สมัคร ส.ส. พรรคก้าวไกล กล่าวถึง พล.อ.อ.นภาเดช อีกว่าเป็นคนเดียวกับที่เคยให้ความเห็นต่อการบินรุกน้ำน่านฟ้าไทยของกองทัพเมียนมาเพื่อโจมตีกลุ่มต่อต้านรัฐประหารและกองกำลังกลุ่มชาติพันธุ์ ว่าไม่ใช่เรื่องใหญ่"พล.อ.อ.นภาเดช เป็นคนที่เคยพูดไว้ในวันที่ทหารของพม่านะครับ บินลัดเข้ามาน่านฟ้าไทย ท่านเคยให้ข่าวว่าเหมือนเพื่อนมาลัดสนามหน้าบ้าน แต่กับพิธีลอยอังคารของบิดาท่าน F-16 กลับมาบินได้อย่างตรงเวลานะครับ"นายพิจารณ์ เชาวพัฒนวงศ์ สมาชิกสภาผู้แทนราษฎร (ส.ส.) แบบบัญชีรายชื่อ พรรคก้าวไกล ที่มาแถลงด้วยนั้น กล่าวเรียกร้องให้กองทัพอากาศชี้แจงประเด็นนี้ และยกตัวอย่างว่าแม้แต่ระดับองค์การบริหารส่วนท้องถิ่นบางแห่งก็ยังมีการจำคุกนายกเทศมนตรีที่นำรถยนต์ของรัฐมาใช้กับเรื่องส่วนตัวส.ส. พรรคก้าวไกล รายนี้ กล่าวว่าตนไม่คาดหวังให้รัฐมนตรีว่าการกระทรวงกลาโหม ซึ่งก็คือ พลเอก ประยุทธ์ จันทร์โอชา มาแก้ปัญหาเรื่องนี้ เพราะเชื่อว่าไม่มีความสามารถและกำลังจะหมดวาระในไม่ช้า"อาจจะไม่สามารถพึ่งอะไรหรือคาดหวังอะไรกับรัฐมนตรีว่าการกระทรวงกลาโหมคนปัจจุบันนี้แล้ว ที่กำลังจะหมดวาระ หมดอายุขัยลงไปแล้ว" นายพิจารณ์ กล่าวนอกจากนี้ นายพิจารณ์ ยังกล่าวย้ำจุดยืนของพรรคก้าวไกลอีกว่า จะเดินหน้าผลักดันการปฏิรูปกองทัพ ด้วยการนำทหารออกจากการเมือง การลดขนาดกำลังพลและจำนวนนายพล การยกเลิกการเกณฑ์ทหาร คืนธุรกิจกองทัพให้รัฐบาล และคืนที่ราชพัสดุเพื่อใช้สำหรับสาธารณะ
กองทัพอากาศ แจง F-16 บินผ่านพิธีลอยอังคารอดีต ผบ.ทอ. เทิดเกียรติผู้มีคุณูปการทัพฟ้า|กองทัพอากาศแจง F-16 บินผ่านพิธีลอยอังคารอดีต ผบ.ทอ. เทิดเกียรติผู้มีคุณูปการ ริเริ่มจัดหา F-16 เข้าประจำการทัพฟ้า หลังจบภารกิจบินลาดตระเวนตามวงรอบสืบเนื่องจากพิธีพระราชทานเพลิงศพเมื่อเวลา 17.10 น. วันที่ 2 ก.พ. 2566 พล.อ.ต.ประภาส สอนใจดี โฆษกกองทัพอากาศ เปิดเผยว่า ตามที่ปรากฏข่าวในสื่อต่างๆ ถึงกรณีความผิดปกติในการใช้เครื่องบิน แบบ F-16 ของกองทัพอากาศนั้น กองทัพอากาศได้ตรวจสอบแล้วพบว่า เป็นการบินทดสอบ การปฏิบัติการร่วมในภารกิจการบินลาดตระเวน และแจ้งเตือน ซึ่งการปฏิบัติภารกิจนี้ เป็นวงรอบการฝึกเพื่อดำรงความพร้อมในการปฏิบัติภารกิจการป้องกันประเทศ เพื่อบูรณาการขีดความสามารถในการปฏิบัติการตามแผนป้องกันประเทศซึ่งในวันดังกล่าว เมื่อสิ้นสุดการปฏิบัติภารกิจการบินทดสอบการปฏิบัติการร่วมแล้ว กองทัพอากาศ แล้วได้นำเครื่องบินในหมู่บินดังกล่าว บินผ่านเพื่อเทิดเกียรติในพิธีลอยอังคารของ พล.อ.อ.ประพันธ์ ธูปะเตมีย์ อดีตผู้บัญชาการทหารอากาศ ซึ่งเป็นผู้ที่มีคุณูปการในการพัฒนาขีดความสามารถกำลังทางอากาศโดยท่านเป็นผู้ริเริ่มในการจัดหาเครื่องบินขับไล่อเนกประสงค์สมรรถนะสูงแบบ F-16 เข้าประจำการในกองทัพอากาศไทย ซึ่งถือเป็นจุดเริ่มต้นของการพัฒนากองทัพอากาศ ให้มีความทันสมัย พร้อมรองรับความท้าทายและภัยคุกคามในขณะนั้น ที่เป็นยุคสงครามเย็น โดยการบินดังกล่าวเป็นการกระทำพิธีให้สมเกียรติ สืบเนื่องมาจากพิธีพระราชทานเพลิงศพของท่านทั้งนี้ กองทัพอากาศมุ่งมั่นในการพัฒนากองทัพอากาศ ตามวิสัยทัศน์ของอดีตผู้บัญชาการทหารอากาศเพื่อดำรงไว้ซึ่งขีดความสามารถของกองทัพอากาศสืบไปพลอากาศเอก ประพันธ์ ธูปะเตมีย์  ผู้บัญชาการทหารอากาศ คนที่ 10 ดำรงตำแหน่งช่วงปี 2525-2530 อดีตรองประธานวุฒิสภา คนที่ 2 และอดีตสมาชิกวุฒิสภาแบบแต่งตั้งรับราชการครั้งแรกเมื่อวันที่ 1 มิถุนายน 2487 ในตำแหน่งนักเรียนนายร้อยทหารบก ดำรงตำแหน่งที่สำคัญได้แก่ นักบินประจำกอง, ครูการบิน, ผู้บังคับฝูงฝึกขั้นปลาย กองฝึก โรงเรียนการบิน, รองผู้บังคับกอง กองฝึก โรงเรียนการบิน, อาจารย์ฝ่ายวิชาการ กองวิชาการ โรงเรียนเสนาธิการทหารอากาศ, ผู้ช่วยทูตทหารอากาศ ประจำสถานเอกอัครราชทูต ณ กรุงมะนิลา, รองผู้อำนวยการกองการศึกษา โรงเรียนเสนาธิการททหารอากาศผู้บังคับการกองบิน 7, เจ้ากรมการเงินทหารอากาศ, เจ้ากรมส่งกำลังบำรุงทหารอากาศ, ผู้ช่วยเสนาธิการทหารอากาศ ฝ่ายยุทธบริการ, รองเสนาธิการทหารอากาศ, รองผู้บัญชาการทหารอากาศ, ผู้บัญชาการทหารอากาศและ รองผู้บัญชาการทหารสูงสุดพลอากาศเอก ประพันธ์  ธูปะเตมีย์ ถึงแก่อนิจกรรมเนื่องจากติดเชื้อในกระแสเลือด ณ โรงพยาบาลภูมิพลอดุลยเดช กรมแพทย์ทหารอากาศ เมื่อวันอังคารที่ 3 ธันวาคม พ.ศ. 2562 สิริอายุรวม 92 ปี
Rocket Media Lab คำนวณใหม่ เขตเลือกตั้งเปลี่ยนแค่ไหน เมื่อลบผู้ไม่มีสัญชาติไทยออก|จากกรณีที่คณะกรรมการการเลือกตั้ง (กกต.) ประกาศจำนวนสมาชิกสภาผู้แทนราษฎร แบบแบ่งเขตเลือกตั้งและเขตเลือกตั้งของแต่ละจังหวัด เพื่อเตรียมพร้อมรับการเลือกตั้ง 2566 ซึ่งคำนวณจำนวน ส.ส.เขต จากเดิม 350 เขต เป็น 400 เขต โดยต่อมา สมชัย ศรีสุทธิยากร ประธานยุทธศาสตร์ขับเคลื่อนนโยบาย พรรคเสรีรวมไทย และอดีต กกต. ได้ตั้งข้อสังเกตถึงการคำนวณจำนวน ส.ส. ของ กกต. โดยอาจนำคนที่ไม่มีสัญชาติไทยมานับรวมด้วยนั้น ล่าสุด กกต. ออกมาชี้แจงว่า มีการคำนวณเช่นนี้มาโดยตลอด ตั้งแต่ปี 2558 พร้อมอ้างอิงความเห็นของคณะกรรมการกฤษฎีกา ที่สอดคล้องกับ กกต. ระบุว่า การคำนวณจำนวนราษฎรนั้น ต้องคิดรวมคนที่อาศัยอยู่โดยชอบด้วยกฎหมายทั้งหมด ไม่ว่าผู้นั้นจะมีสัญชาติไทย และไม่ว่าจะมีสิทธิเลือกตั้งหรือไม่ ด้วยเหตุนี้ Rocket Media Lab จึงได้ทำการคำนวณ ด้วยการนำตัวเลขจำนวนประชากรที่ “ตัดผู้ที่ไม่ได้มีสัญชาติไทย” ออก เพื่อดูความแตกต่างจากเวอร์ชั่นของ กกต.  เมื่อพิจารณาตัวเลขที่ กกต. ใช้คำนวณการแบ่งเขตเลือกตั้งรายจังหวัด ในการเลือกตั้งปี 2566 พบว่า มีการนำข้อมูลประชากรของกรมการปกครอง กระทรววงมหาดไทย เมื่อ 31 ธันวาคม 2565 ซึ่งมีจำนวนประชากร 66,090,475 คน โดยในจำนวนนี้ ได้รวมประชากรที่ไม่ได้มีสัญชาติไทยไว้ 801,073 คนด้วย อย่างไรก็ตาม มาตรา 95 รัฐธรรมนูญ พ.ศ. 2560 บัญญัติไว้ว่า ผู้มีสิทธิเลือกตั้งต้องเป็นผู้มีสัญชาติไทย Rocket Media Lab จึงจำลองการแบ่งเขตเลือกตั้งในแต่ละจังหวัด โดยใช้ตัวเลขประชากรที่ลบจำนวนประชากรที่ไม่ใช่สัญชาติไทยออกไป และพบข้อสังเกตที่น่าสนใจ ดังนี้ เมื่อคำนวณจำนวน ส.ส. จากการใช้ตัวเลขประชากรเฉพาะผู้มีสัญชาติไทยทั้งประเทศ จำนวน 65,289,402 คน หารด้วยเขตจำนวนเขตเลือกตั้งทั้งหมด 400 เขต จะได้ผลลัพธ์ประชากร 163,233.505 คนต่อ ส.ส. 1 เขต จากนั้นนำผลลัพธ์ประชากร 163,223.505 คน ไปหารจำนวนประชากรเฉพาะที่มีสัญชาติไทยแต่ละจังหวัด ก็จะได้ผลลัพธ์เป็นจำนวน ส.ส.ในแต่ละจังหวัด อย่างไรก็ตาม เมื่อหารแล้วและใช้วิธีการปัดเศษทศนิยมตามหลักการปัดเศษเพื่อให้ได้จำนวนเต็ม (หลักทศนิยม 0.5 ขึ้นไปถึงจะปัดเป็นจำนวนเต็ม) พบว่าจำนวน ส.ส. ที่ได้ตามหลักการปัดเศษมีเพียง 397 คน ดังนั้น Rocket Media Lab จึงนำเอาจังหวัดที่มีตัวเลขทศนิยมใกล้ 0.5 มากที่สุด สามจังหวัดแรก มาปัดขึ้น เพื่อให้ได้จำนวนเต็ม คือ แม่ฮ่องสอน จาก 1.48 คน เป็น 2 คน นครศรีธรรมราช จาก 9.45 คน เป็น 10 คน และปัตตานี จาก 4.48 คน เป็น 5 คน ซึ่งทำให้ได้ ส.ส. ครบ 400 คน ตามจำนวน ส.ส. เขตในการเลือกตั้งครั้งนี้ เมื่อนำจำนวน ส.ส. ในแต่ละจังหวัดตามการคำนวณของ กกต. และการคำนวณเฉพาะผู้ที่มีสัญชาติไทยตามที่ได้กล่าวมาข้างต้น มาเปรียบเทียบกัน ผลปรากฏว่า มี 6 จังหวัดที่มีจำนวน ส.ส.แตกต่างกัน ได้แก่ เชียงใหม่ เชียงราย ตาก นครศรีธรรมราช ปัตตานี และอุดรธานีโดยจังหวัดที่คำนวณแล้วได้จำนวน ส.ส.น้อยกว่าการคำนวณของ กกต. มี 3 จังหวัด ได้แก่ เชียงใหม่ ลดลงจาก 11 เป็น 10 คน เชียงรายลดลงจาก 8 เป็น 7 คน ตาก ลดลงจาก 4 เป็น 3 คน โดยทั้งสามจังหวัดนี้เป็นจังหวัดที่มีจำนวนผู้ที่ไม่ใช่สัญชาติไทยมากที่สุด ได้แก่ เชียงใหม่มี 152,425 คน เชียงรายมี 130,278 คน และตากมี 133,631 คน ส่วนจังหวัดที่คำนวณแล้วได้จำนวน ส.ส. มากกว่าการคำนวณของ กกต. มี 3 จังหวัด ได้แก่ อุดรธานี นครศรีธรรมราช และปัตตานี โดยหากคำนวณเฉพาะผู้ที่มีสัญชาติไทย จังหวัดอุดรธานีมี ส.ส.เพิ่มขึ้นจากการคำนวณของกกต. เพิ่มจาก 9 เป็น 10 คน  นครศรีธรรมราช เพิ่มจาก 9 เป็น 10 คน และปัตตานี เพิ่มจาก 4 เป็น 5 คน นอกจากนี้ยังมีอีก 1 จังหวัดคือ แม่ฮ่องสอน ซึ่งเมื่อคำนวณจากตัวเลขประชากรเฉพาะผู้มีสัญชาติไทยได้จำนวนเท่ากับของ กกต.เมื่อย้อนดูผลการเลือกตั้งในปี 2562 (ซึ่งมีจำนวน ส.ส. แบบแบ่งเขตทั่วประเทศ 350 คน) ในพื้นที่ 6 จังหวัดที่มีจำนวน ส.ส. แตกต่างกันจากการใช้วิธีการคำนวณ ส.ส. สองเวอร์ชั่น พบว่ากลุ่มที่ 1 ที่การคำนวณในเวอร์ชั่นของ กกต. ทำให้มีจำนวน ส.ส. มากขึ้นกว่าการคำนวณโดยใช้ประชากรเฉพาะที่มีสัญชาติไทย มีความน่าสนใจดังนี้เชียงรายในการเลือกตั้งปี 2562 จากทั้งหมด 7 ที่นั่ง พรรคเพื่อไทยครอง 5 ที่นั่ง ได้แก่ 1) วิสิษฐ์ เตชะธีราวัฒน์ 2) วิสาร เตชะธีราวัฒน์ 3) รังสรรค์ วันไชยธนวงศ์ 4) พิเชษฐ์ เชื้อเมืองพาน 5) ละออง ติยะไพรัช และพรรคอนาคตใหม่ 2 ที่นั่งได้แก่ 1) เอกภพ เพียรพิเศษ ซึ่ง และพีรเดช คำสมุทรเชียงใหม่ในการเลือกตั้งปี 2562 ทั้งหมด 9 ที่นั่งเป็นของพรรคเพื่อไทย ได้แก่ 1) ทัศนีย์ บูรณุปกรณ์ 2) นพคุณ รัฐผไท 3) จักรพล ตั้งสุทธิธรรม 4) วิทยา ทรงคำ 5) สมพงษ์ อมรวิวัฒน์ 6) จุลพันธ์ อมรวิวัฒน์ 7) ประสิทธิ์ วุฒินันชัย 8 ) สุรพล เกียรติไชยากร 9) ศรีเรศ โกฎคำลือตากในการเลือกตั้งปี 2562 ทั้งหมด 3 ที่นั่ง พรรคพลังประชารัฐ ครอง 2 ที่นั่ง ได้แก่ ธนัสถ์ ทวีเกื้อกูลกิจ และภาคภูมิ บูลย์ประมุข ส่วนพรรคประชาธิปัตย์ 1 ที่นั่งคือ ภาคภูมิ บูลย์ประมุขกลุ่มที่ 2 ที่การคำนวณในเวอร์ชั่นของ กกต. ทำให้มีจำนวน ส.ส. น้อยลงกว่าการคำนวณโดยใช้ประชากรเฉพาะที่มีสัญชาติไทย มีความน่าสนใจดังนี้อุดรธานีในการเลือกตั้งปี 2562 ทั้งหมด 8 ที่นั่งเป็นของพรรคเพื่อไทย ได้แก่ 1) ศราวุธ เพชรพนมพร 2) อนันต์ ศรีพันธุ์ 3) ขจิตร ชัยนิคม 4) อาภรณ์ สาราคำ 5) จุฑาพัตธน์ เมนะสวัสดิ์ 6) จักรพรรดิ ไชยสาส์น 7) เกรียงศักดิ์ ฝ้ายสีงาม 8 ) เทียบจุฑา ขาวขำนครศรีธรรมราชในการเลือกตั้งปี 2562 ทั้งหมด 8 ที่นั่ง แบ่งเป็นพรรคประชาธิปัตย์ 5 ที่นั่ง ได้แก่ 1) เทพไท เสนพงศ์ 2) ประกอบ รัตนพันธ์ 3) ชินวรณ์ บุณยเกียรติ 4) ชัยชนะ เดชเดโช 5) พิมพ์ภัทรา วิชัยกุล และพรรคพลังประชารัฐ 3 ที่นั่งได้แก่ 1) รงค์ บุญสวยขวัญ 2) สัณหพจน์ สุขศรีเมือง 3) สายัณห์ ยุติธรรมปัตตานีในการเลือกตั้งปี 2562 ทั้งหมด 4 ที่นั่ง แบ่งเป็น พรรคประชาชาติ 2 ที่นั่งได้แก่ 1) อนุมัติ ซูสารอ และ 2) สมมุติ เบ็ญจลักษณ์ พรรคประชาธิปัตย์ 1 ที่นั่งได้แก่ อันวาร์ สาและ และพรรคภูมิใจไทย 1 ที่นั่งได้แก่ อับดุลบาซิม อาบูกลุ่มที่ 3 ที่การคำนวณในเวอร์ชั่นของ กกต. และเวอร์ชั่นจากการคำนวณโดยใช้ประชากรเฉพาะที่มีสัญชาติไทย ได้จำนวน ส.ส. เท่ากัน มีความน่าสนใจดังนี้แม่ฮ่องสอนในการเลือกตั้งปี 2562 มีจำนวน ส.ส. 1 ที่นั่งเป็นของปัญญา จีนาคำ พรรคพลังประชารัฐเมื่อเปรียบเทียบกับการเลือกตั้งปี 2562 ซึ่งมี ส.ส.แบบแบ่งเขต 350 คน แต่ในปี 2566 มีจำนวน ส.ส. แบบแบ่งเขตทั้งสิ้น 400 คน พบว่า มี 43 จังหวัดที่มีจำนวน ส.ส.เพิ่มขึ้น โดยกรุงเทพฯ มีจำนวน ส.ส. เพิ่มขึ้นมากที่สุด 3 คน จาก 30 คนเป็น 33 คน รองลงมา เพิ่มขึ้นจังหวัดละ 2 คน คือ นนทบุรี จาก 6 เป็น 8 คน ชลบุรี จาก 8 เป็น 10 คน นครราชสีมา จาก 14 เป็น 16 คน บุรีรัมย์ จาก 8 เป็น 10 คน และเชียงใหม่จาก 9 เป็น 11 คนและจังหวัดที่มี ส.ส. เพิ่มขึ้น 1 คน มี 37 จังหวัด ได้แก่ กระบี่ กาฬสินธุ์ ขอนแก่น ชัยภูมิ เชียงราย ตรัง ตาก นครนายก นครปฐม นครศรีธรรมราช นราธิวาส บึงกาฬ ปทุมธานี พระนครศรีอยุธยา พังงา เพชรบูรณ์ แพร่ ภูเก็ต มหาสารคาม แม่ฮ่องสอน ร้อยเอ็ด ระยอง เลย ศรีสะเกษ สกลนคร สงขลา สมุทรปราการ สมุทรสาคร สระบุรี สุโขทัย สุพรรณบุรี สุราษฎร์ธานี สุรินทร์ อ่างทอง อุดรธานี อุตรดิตถ์ และอุบลราชธานี
ศุภชัย ระบายกลางสภาฯ วอนประยุทธ์รีบยุบสภาฯ เหตุ ส.ส.-รัฐมนตรีหมดใจ|นายศุภชัย โพธิ์สุ รองประธานสภาผู้แทนราษฎร และสมาชิกสภาผู้แทนราษฎร (ส.ส.) จ.นครพนม เขต 1 พรรคภูมิใจไทย กล่าวระหว่างการประชุมสภาผู้แทนราษฎรเมื่อวันพฤหัสบดี (2 ก.พ.) เรียกร้องให้ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ประกาศยุบสภาผู้แทนราษฎร เพื่อให้มีการเลือกตั้งใหม่ระหว่างที่กล่าว บรรยากาศในที่ประชุมสภาผู้แทนราษฎรค่อนข้างเงียบเหงา พบว่ามี ส.ส. พรรคร่วมรัฐบาลมาประชุมบางตา"พวกท่านระบายเยอะแล้ว ใช่ว่าผมจะไม่อึดอัดนะครับ ผมตั้งใจเข้ามาเป็น ส.ส. รอบนี้ผมก็ตั้งใจอยากจะทำงานเต็มที่นะครับ ขนาดผมเป็นรองประธานฯ เวลาขึ้นบัลลังก์ ผมทำหน้าที่ประธาน เวลาลงจากบัลลังก์ ผมต้องไปทำหน้าที่เป็นสมาชิกฯ เข้า... เช็ก... ช่วยกันไอ้นั่นองค์ประชุม นั่นพยายามทำมาโดยตลอดนะครับ ผมเห็นบรรยากาศอย่างนี้อย่าว่าแต่ท่านเหนื่อยหน่าย ผมก็เบื่อหน่ายเช่นกัน ถ้าเป็นไปได้เนี่ยผมก็อยากเรียกร้องเหมือนท่านคุณครูมานิตย์นั่นแหละครับ ท่าน พล.อ.ประยุทธ์ จันทร์โอชา ถ้าได้ยินก็รีบยุบสภาฯ เสีย เพราะ ส.ส. เขาไม่อยากประชุมแล้ว รัฐมนตรีก็ไม่ยอมมาตอบกระทู้ในสภาฯ แล้ว แล้วจะอยู่ไปทำไมนี่ ผมก็มีอารมณ์เหมือนกัน อยากจะระบายเหมือนกันนะครับ เอา! เชิญท่านพรเทพครับ ถ้าองค์ประชุมประชุมไม่ครบผมก็จะได้ปิดนะครับ จะได้รีบกลับไปหาเสียง" นายศุภชัย กล่าวหลังจากนั้นไม่นาน ก็มีการนับจำนวน ส.ส. ที่แสดงตัวในที่ประชุม พบว่ามีเพียง 192 คน ซึ่งไม่ถึงครึ่งหนึ่งของจำนวน ส.ส. ที่มีอยู่ ทำให้การประชุมดำเนินต่อไปไม่ได้ นายศุภชัยจึงสั่งปิดการประชุมเมื่อเวลา 13.46 น. ของวันดังกล่าว
"ตี๋ใหญ่" ส.ส.เพื่อไทย หัวใจวาย เสียชีวิตกะทันหัน ระหว่างกำลังเดินทางเข้ากรุงเทพฯ|"ตี๋ใหญ่" ส.ส.สุรินทร์ พรรคเพื่อไทย หัวใจวายเฉียบพลัน เสียชีวิตกะทันหัน ระหว่างกำลังเดินทางเข้ากรุงเทพฯ  เมื่อช่วงเที่ยงวันนี้ (4 ก.พ.66) ผู้สื่อข่าวประจำจังหวัดสุรินทร์ รายงานถึงบรรยากาศการเตรียมงานศพ ที่วัดใต้บูรพาราม อ.รัตนบุรี จ.สุรินทร์ เพื่อรอรับศพของ นายตี๋ใหญ่ พูนศรีธนากูล ส.ส.พรรคเพื่อไทย เขต 4 จังหวัดสุรินทร์ ซึ่งได้เสียชีวิตกะทันหันด้วยโรคหัวใจวายเฉียบพลัน ด้วยวัย 63 ปี ที่ อ.สีคิ้ว จ.นครราชสีมา เมื่อเวลา 12.00 น. วันนี้ ขณะที่กำลังเดินทางเข้ากรุงเทพฯ โดยบรรยากาศเป็นไปด้วยความโศกเศร้าของญาติพี่น้อง และประชาชนที่ทราบข่าว โดยญาติๆ ได้ช่วยกันจัดเตรียมสถานที่เพื่อรอรับศพที่กำลังเดินทางจาก อ.สีคิ้ว จ.นครราชสีมา เพื่อกลับมาทำบุญที่บ้านเกิด อ.รัตนบุรี จ.สุรินทร์ต่อมาเมื่อเวลา 18.20 น. รถกู้ภัยก็ได้นำร่างของ นายตี๋ใหญ่ พูนศรีธนากูล ส.ส.พรรคเพื่อไทย เดินทางมาถึงที่วัดใต้บูรพาราม อ.รัตนบุรี จ.สุรินทร์ ซึ่งบรรดาญาติๆ ก็ได้ทำการจุดธูปเชิญเพื่อนำร่างลงจากรถและนำเข้าไปยังบริเวณศาลาที่ได้จัดเตรียมไว้ จากนั้นก็ได้ทำการเปลี่ยนชุดให้เป็นชุดขาวประจำตำแหน่ง ก่อนจะนำร่างเข้าไปเก็บไว้ในโลงเย็นก่อนเป็นการชั่วคราว โดยจะมีการนำร่างออกมาทำพิธีรดน้ำศพในเวลา 15.00 น. วันพรุ่งนี้ (5 ก.พ.) และพิธีอัญเชิญน้ำหลวงอาบศพในเวลา 17.00 น. จากนั้นก็จะมีพิธีสวดพระอภิธรรมทุกคืนก่อนจะมีพิธีพระราชทานเพลิงศพในวันที่ 11 กุมภาพันธ์ เวลา 15.00 น.สำหรับประวัติของ นายตี๋ใหญ่ พูนศรีธนากูล เกิดเมื่อวันที่ 10 ตุลาคม 2502  เป็นชาว อ. รัตนบุรี จ. สุรินทร์ จบการการศึกษาจากศิลปศาสตรบัณฑิต (เศรษฐศาสตร์) สถาบันราชภัฏสุรินทร์ อาชีพนักการเมือง โดยเคยรับตำแหน่ง กรรมการสุขาภิบาลรัตนบุรี ในปี พ.ศ.2525 รับตำแหน่ง สมาชิกสภาจังหวัดสุรินทร์  ในปีพ.ศ. 2537 รับตำแหน่ง สมาชิกสภาผู้แทนราษฎร ปี 2544,2548 และ ปี 2554 จนถึงปัจจุบัน ในนามพรรคเพื่อไทย เป็น ส.ส. เขต 4 จังหวัดสุรินทร์ ได้รับเครื่องราชอิสริยาภรณ์ มหาปรมาภรณ์ช้างเผือก พ.ศ. 2563 และมหาวชิรมงกุฎ ในปี พ.ศ. 2554 จนกระทั่งมาเสียชีวิตในวันที่ 4 กุมภาพันธุ์ 2566 เวลาประมาณ 12.00 น. สิริอายุได้ 63 ปี 
“ชัยวุฒิ” เตรียมผลักดัน "บุหรี่ไฟฟ้า" ให้เป็นนโยบาย พปชร.ในการเลือกตั้ง|“ชัยวุฒิ” เตรียมผลักดันบุหรี่ไฟฟ้าให้เป็นนโยบายพปชร.ในการเลือกตั้ง ชี้อย่าดัดจริตบางเรื่องขัดอารมณ์ประชาชนและสังคม แต่ควรผลักดันให้ถูกฏหมายเหมือนต่างประเทศนายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม(ดีอีเอส) ในฐานะรองหัวหน้าพรรคพลังประชารัฐ ขอบคุณการนายชูวิทย์ กมลวิศิษฎ์ ที่ออกความเห็น สนับสนุนบุหรี่ไฟฟ้าให้ถูกต้องตามกฏหมายซึ่ง ตนเองก็คิดเช่นนั้น เนื่องจากอะไรที่ไม่เหมาะสม และขัดความรู้สึกประชาชน จำเป็นที่จะต้องเร่งแก้ไข เช่นเดียวกับปัญหาเรื่องเก็บส่วย เรื่องคอร์รัปชันอย่างที่ควรแก้ไขอย่าไปดัดจริต หากปล่อยแล้วก็มีเรื่องของการเรียกรับผลประโยชน์กัน ดังนั้นจึงเห็นว่าเรื่องแบบต้องแก้ไขได้ โดยการแก้ไขกฎหมาย แก้ที่ระเบียบให้ถูกต้องซึ่งฝ่ายการเมืองจะผลักดันร่วมกันต่อไป และตนเองจะทำเป็นนโยบายเลือกตั้ง ในการเลือกตั้งที่จะถึงนี้ด้วย พร้อมระบุว่าตนเองนั้นได้พูดเรื่องนี้มาระยะหนึ่งแล้ว จึงขอบคุณนายชูวิทย์ที่จุดประเด็นนี้อีกครั้ง แล้วก็คิดว่าภาคประชาสังคม ดารา นักแสดง หรือผู้ที่เกี่ยวข้องทั้งหลายก็ต้องมาช่วยกัน ทำให้ประเทศดีขึ้น พร้อมระบุว่าสังคมไทยไม่ได้มีแค่เรื่องบุหรี่ไฟฟ้า ที่มันเป็นเรื่องดัดจริตเรื่องที่กฎหมายล้าสมัยและทําให้ประชาชนใช้ชีวิตลําบาก เป็นกฎหมายที่ขัดกับวิถีชีวิตประชาชน ประชาชนอยากจะใช้ชีวิตแบบนี้ คนกลุ่มอื่นที่ไม่เห็นด้วยก็ไปออกกฎหมายไปบังคับชีวิตเขา เรื่องแบบนี้ไม่ถูกต้อง ควรจะให้สิทธิเสรีภาพกับประชาชนแล้วให้ทุกคนได้มีโอกาสทําในสิ่งที่ตัวเองคิดว่าเหมาะสม ไม่ใช่มาจํากัดสิทธิเสรีภาพดังนั้นตนเองจะขับเคลื่อนต่อไป ซึ่งหลายประเทศมีการสูบบุหรี่ไฟฟ้าทั้งประเทศที่พัฒนาแล้ว ประเทศในยุโรป อเมริกา ญี่ปุ่น ก็ให้สูบกันได้หมดแล้ว จึงเห็นว่า จะพักดันกฎหมายเรื่องนี้ ให้ถูกต้อง จะได้ไม่ต้องขัดอารมณ์ของประชาชน
“อนุทิน” กำชับสธ. เตรียมพร้อมรับมือทัวร์จีน คาดปริมาณนักท่องเที่ยวเพิ่มขึ้น|“อนุทิน” กำชับหน่วยงานสาธารณสุข คมนาคม ท่องเที่ยว พร้อมรับทัวร์จีนเริ่ม6 ก.พ. ด้านรัฐมนตรีคมนาคมติดตามการอำนวยความสะดวกนักท่องเที่ยวของท่าอากาศยานใกล้ชิดน.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า ในวันพรุ่งนี้(6 ก.พ.) จะเป็นวันแรกที่ทางการจีนจะเริ่มอนุญาตให้ชาวจีนเดินทางไปท่องเที่ยวแบบหมู่คณะหรือกรุ๊ปทัวร์ได้ใน 20 ประเทศซึ่งรวมถึงประเทศไทย นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ได้กำชับหน่วยงานในกำกับ ได้แก่กระทรวงสาธารณสุข กระทรวงคมนาคม และกระทรวงการท่องเที่ยวและกีฬา ให้ตรวจความพร้อมในด้านต่างๆ สำหรับการอำนวยความสะดวกให้กับนักท่องเที่ยว ตลอดจนการดูแลให้เป็นไปตามมาตรฐานการควบคุมโรคทั้งนี้ หน่วยงานทั้งรัฐและเอกชนประเมินสอดคล้องกันว่านักท่องเที่ยวจีนจะเพิ่มขึ้นอย่างค่อยเป็นค่อยไป เพราะแม้จะมีการอนุญาตให้เดินทางเป็นกรุ๊ปทัวร์ไปต่างประเทศ แต่บริษัทท่องเที่ยวที่หยุดดำเนินการมานานเกือบ 3 ปี จะต้องใช้เวลาในการปรับตัว โดยบริษัท วิทยุการบินแห่งประเทศไทย (บวท.) ประเมินว่าปริมาณเที่ยวบินจากจีนมายังประเทศไทยตลอดปี 66 จะอยู่ที่ 36,896 เที่ยวบิน เพิ่มจากปี 65 ร้อยละ 227.6% หรือ 2 เท่า โดยเที่ยวบินจะเพิ่มอย่างค่อยเป็นค่อยไปและจะมากขึ้นในช่วงครึ่งปีหลัง และคาดว่าจะกลับมาเท่ากับปี 62 ซึ่งเป็นช่วงก่อนการระบาดของโคววิด19 ได้ในปี 67น.ส.ไตรศุลี กล่าวว่า สำหรับความพร้อมด้านคมนาคมนายศักดิ์สยาม ชิดชอบ รมว.คมนาคม ได้มีการติดตามการอำนวยความสะดวกแก่นักท่องเที่ยวอย่างต่อเนื่องและใกล้ชิด โดยในวันที่ 9 ก.พ.นี้ มีกำหนดการตรวจเยี่ยมและติดตามข้อสั่งการต่างๆ ที่ท่าอากาศสุวรรณภูมิ ซึ่งนอกจากการลงพื้นที่ตรวจความพร้อมของจุดบริการต่างๆ ในท่าอากาศยานจะมีการประชุมผ่านระบบออนไลน์ร่วมกับท่าอากาศยานทั้ง 6 แห่งของบริษัท ท่าอากาศยานไทย จำกัด(มหาชน) (ทอท.) ซึ่งเป็นท่าอากาศยานระหว่างประเทศรับนักท่องเที่ยวต่างชาติ เพื่อติดตามสถานการณ์ของแต่ละท่าอากาศยานภายหลังสาธารณรัฐประชาชนจีนเปิดประเทศ รวมถึงติดตามความคืบหน้าการแก้ไขปัญหาการขนถ่ายกระเป๋าสัมภาระในท่าอากาศยานให้เป็นไปด้วยความเรียบร้อย
อ่านอีกครั้ง 3 ข้อเรียกร้องของ “ตะวัน - แบม” ที่แลกด้วยการอดอาหารและน้ำ|หนึ่งในสถานการณ์การเมืองไทยที่กำลังได้รับความสนใจจากสังคมไทยและสังคมโลกอยู่ในขณะนี้ คือการประท้วงของ 2 นักกิจกรรมอิสระอย่าง “ตะวัน - ทานตะวัน ตัวตุลานนท์” และ “แบม - อรวรรณ ภู่พงษ์” ที่ประกาศถอนประกันตัวเองในคดีมาตรา 112 เมื่อวันที่ 16 มกราคม 2566 และเริ่มการประท้วงด้วยการอดอาหารและน้ำ (Dry Fasting) ตั้งแต่วันที่ 19 มกราคม 2566 จนมาถึงวันนี้ ผ่านไปเกือบ 20 วันแล้ว ข้อเรียกร้องของทั้งสองคนยังไม่บรรลุผล เช่นเดียวกับร่างกายที่อ่อนเพลียลงทุกวัน Sanook เปิด 3 ข้อเรียกร้องของตะวันและแบม และสถานการณ์อื่น ๆ ที่เกิดขึ้นในระหว่างการประท้วงอดอาหารและน้ำของทั้งสองคน ตะวันและแบมคือ 2 นักกิจกรรมทางการเมืองรุ่นใหม่ที่ถูกกล่าวหาว่ามีความผิดตามกฎหมายอาญา มาตรา 112 จากการทำโพลขบวนเสด็จ ก่อนจะได้รับการปล่อยตัวชั่วคราว ทว่า ในวันที่ 16 มกราคม 2566 ที่ผ่านมา ทั้งสองคนก็ตัดสินใจ “ถอนประกัน” เพื่อเรียกร้องสิทธิการประกันตัวให้กับนักกิจกรรมคนอื่น ๆ ที่ยังคงถูกคุมขังอยู่ในเรือนจำ โดยมีการแสดงออกเชิงสัญลักษณ์ “เลือดแลกเลือด ทวงชีวิตเพื่อนคืน” ราดน้ำแดงลงบนร่างกายของตัวเอง พร้อมอ่านแถลงการณ์ข้อเรียกร้อง 3 ข้อ ดังต่อไปนี้ ทั้งนี้ ตะวันและแบมกำหนดกรอบเวลาให้ศาลและพรรคการเมือง ต้องทำตามข้อเรียกร้องภายใน 3 วัน (ภายในวันที่ 18 มกราคม 2566) เพื่อปล่อยผู้ต้องขังทางการเมืองทั้งหมด และหากข้อเรียกร้องของพวกเขายังไม่เป็นผล ทั้งสองจะยกระดับการเรียกร้องขึ้นทั้งจากภายในเรือนจำและนอกเรือนจำ อย่างไรก็ตาม ข้อเรียกร้องของทั้งสองก็ไม่ได้รับการตอบรับ จึงนำมาสู่การเริ่มต้นอดอาหารและน้ำ (Dry Fasting) ในวันที่ 19 มกราคม 2566 การอดอาหารประท้วง (Hunger Strike) ถือเป็นการต่อสู้ทางการเมืองแบบไม่ใช้ความรุนแรงที่ถูกใช้อย่างแพร่หลายทั่วโลก ส่วนใหญ่จะถูกใช้เป็นเครื่องมือของที่คนไม่มีอำนาจ หรือคนที่ไม่เหลือหนทางอื่นที่จะเรียกร้องหรือกดดันผู้มีอำนาจ อย่างไรก็ตาม การอดอาหารประท้วงมักจะเป็นการอดเฉพาะอาหาร แต่ยังดื่มน้ำหรือของเหลวอื่น ๆ เพื่อประคับประคองร่างกาย ทว่า ในกรณีของตะวันและแบม ทั้งคู่เลือกที่จะใช้วิธี Dry Fasting หรือการอดทั้งอาหารและน้ำ ซึ่งส่งผลให้ร่างกายของผู้ประท้วงมีอ่อนแอลงอย่างรวดเร็ว สมาคมการแพทย์อังกฤษ (British Medical Association) จัดทำรายงานทางการแพทย์ ในปี 2549 ระบุว่า การอดอาหารและน้ำแบบ Dry Fasting จะทำให้ร่างกายขาดน้ำ ซึ่งจะส่งผลทำให้ร่างกายของมนุษย์ไม่สามารถอยู่รอดได้ และอาจทำให้เสียชีวิตได้ภายในช่วงเวลาเพียงสัปดาห์เดียว การประกาศอดอาหารและน้ำของสองนักกิจกรรมได้กินเวลามาเกือบ 20 วันแล้ว โดยทั้งคู่ยอมจิบน้ำ หลังจากอาจารย์แพทย์ 5 ท่านได้ขอร้องให้จิบน้ำเพื่อบรรเทาอาการ อย่างไรก็ตาม โรงพยาบาลธรรมศาสตร์เฉลิมพระเกียรติ ได้ออกแถลงการณ์ฉบับล่าสุด (วันที่ 5 กุมภาพันธ์ 2566 หรือวันที่ 13 ของการรักษา) ระบุว่าทั้งคู่มีอาการอ่อนเพลียมาก มีภาวะเกลือแร่ต่ำหลายชนิด มีภาวะเลือดเป็นกรด ค่าคีโตนสูงเนื่องจากภาวะอดอาหาร ซึ่งอาการของทั้งคู่ได้สร้างความกังวลให้กับหลายฝ่ายเป็นอย่างมากหลังตะวันและแบมประกาศอดอาหารและน้ำ ก็มีท่าทีและความเคลื่อนไหวของหลายฝ่ายต่อการประท้วงดังกล่าว โดยเริ่มจากกลุ่มราษฎรและทะลุฟ้า ที่ร่วมกันจัดกิจกรรม “ยืนหยุดขัง 112 ชม.” บริเวณหน้าหอศิลปวัฒนธรรมแห่งกรุงเทพมหานคร เพื่อเรียกร้องให้ศาลอนุมัติการประกันตัวผู้ถูกดำเนินคดีในมาตรา 112 ทุกกรณี ซึ่งก็มีกลุ่มนักกิจกรรมทางการเมืองกลุ่มอื่น ๆ และประชาชนทั่วไปมาเข้าร่วมกิจกรรมดังกล่าวอย่างต่อเนื่อง คณาจารย์คณะนิติศาสตร์ 50 คนจากหลายสถาบันการศึกษาทั่วประเทศ ได้ออกจดหมายเปิดผนึกถึงประธานศาลฎีกา อธิบดีศาลอาญา และอธิบดีศาลอาญากรุงเทพใต้ โดยยื่น 3 ข้อเรียกร้อง ได้แก่ 1. ขอให้ศาลพิจารณาเพิ่มถอนคำสั่งถอนประกันของตะวันและแบม เพื่อให้ทั้งสองได้รับอิสรภาพโดยเร็วที่สุด ก่อนทุกอย่างจะสายเกินไป 2. ขอให้ศาลพิจารณาปล่อยชั่วคราวผู้ต้องหาหรือจำเลยในคดีการเมืองทุกคดีตามหลักกฎหมาย และ 3. ขอให้ศาลพิจารณยกเลิกกำหนดเงื่อนไขการประกันตัวที่ขัดต่อหลักความได้สัดส่วนและหลักสันนิษฐานไว้ก่อนว่าเป็นผู้บริสัทธิ์ในคดีอาญา ด้านบุคลากรทางการแพทย์กว่า 300 คน ทั้งแพทย์ ทันตแพทย์ พยาบาลวิชาชีพ เภสัชกร นักโภชนาการ นักเทคนิคการแพทย์ และอื่น ๆ ก็ได้ลงชื่อเพื่อยื่นต่อประธานศาลฎีกา อธิบดีศาลฎีกา อธิบดีผู้พิพากษาศาลอาญากรุงเทพใต้ อธิบดีผู้พิพากษาศาลอาญารัชดา และผู้แทนสหประชาชาติประจำประเทศไทย เพื่อเรียกร้องให้ปล่อยผู้ต้องขังทางการเมือง เพื่อให้ทั้งหมดได้รับการรักษาทั้งทางร่างกายและจิตใจต่อมา สมศักดิ์ เทพสุทิน รัฐมนตรีว่าการกระทรวงยุติธรรม ก็ได้เข้าเยี่ยมตะวันและแบม ที่โรงพยาบาลธรรมศาสตร์เฉลิมพระเกียรติ ในวันที่ 31 มกราคม 2566 ระบุว่าตนเห็นถึงความมุ่งมั่นในการอดอาหาร เพื่อให้เกิดการเปลี่ยนแปลงในกระบวนการยุติธรรม แต่ก็กังวลว่าทั้งสองคนจะได้รับผลกระทบถึงแก่ชีวิต จึงขอให้ทั้งคู่ยอมถอยสักก้าว และขอเวลาในการดำเนินการแก้ปัญหา พร้อมยืนยันว่าจะพยายามหาทางออกที่พอจะทำได้ ต่อมาในวันที่ 1 กุมภาพันธ์ 2566 กระทรวงยุติธรรมก็ได้หารือร่วมมือกับคณะกรรมการสิทธิมนุษยชนแห่งชาติ (กสม.) ในประเด็นเรื่องสวัสดิภาพของตะวันและแบม โดยมีข้อสรุปของการหารือในเบื้องต้น 4 ประเด็น คือ 1.กระทรวงยุติธรรมพร้อมพิจารณาดำเนินการปฏิรูปในประเด็นการปล่อยตัวชั่วคราว เพื่อให้การปฏิบัติในปัจจุบันสอดคล้องกับหลักการในมาตรา 29 2.กระทรวงยุติธรรมพร้อมพิจารณาทบทวนระเบียบปฏิบัติที่ใช้บังคับในปัจจุบัน เกี่ยวกับการปฏิบัติต่อผู้ต้องขังในคดีความแตกต่างทางความคิดหรือความเห็นต่าง 3.กระทรวงยุติธรรมพร้อมให้การสนับสนุนหลักประกันในการปล่อยตัวชั่วคราวผู้ต้องหาหรือจำเลยในคดีอาญา และ 4. กสม. จะให้การสนับสนุนในการจัดทำข้อเสนอแนะในการแก้ไขปรับปรุงกฎหมายเพื่อให้สอดคล้องกับหลักสิทธิมนุษยชน ในส่วนของพรรคการเมืองต่าง ๆ ก็มีการเคลื่อนไหวและออกมาแสดงท่าทีเป็นกังวลต่อสถานการณ์การอดอาหารของตะวันและแบมอย่างต่อเนื่อง โดยในวันที่ 1 กุมภาพันธ์ที่ผ่านมา ในระหว่างการประชุมสภาผูัแทนราษฎร ส.ส.พรรคฝ่ายค้าน ก็ได้เสนอญัตติด่วนด้วยวาจา ขอให้สภาพิจารณาหาแนวทางและมาตรการแก้ไขปัญหากระบวนการบังคับใช้กฎหมายที่ล้นเกิน และขัดต่อหลักนิติธรรมต่อผู้เห็นต่างทางการเมือง ล่าสุด วันที่ 5 กุมภาพันธ์ที่ผ่านมา ทนายกฤษฎางค์ นุตจรัส ทนายความศูนย์ทนายความเพื่อสิทธิมนุษยชน ได้โพสต์เฟสบุ๊กระบุว่า “ด่วน! 19.52 หมอ รพ.ธรรมศาสตร์ โทรถึงพ่อแม่ตะวัน-แบม ว่าอาการของทั้งสองทรุดลงอย่างน่าวิตก ขอให้พ่อแม่และทนายไปเยี่ยมในเช้าวันพรุ่งนี้ให้ได้”
เปิดใจ "อ๋อม สกาวใจ" ว่าที่ผู้สมัคร ส.ส. เขตสะพานสูง ประเวศ พรรคเพื่อไทย|"อ๋อม สกาวใจ" เปิดใจ เข้าเพื่อไทย ลั่นมาเพื่อชนะ ไม่ได้มาเพื่อแพ้ พร้อมอาสาเป็นผู้แทนประชาชนเขตสะพานสูง ประเวศ วันนี้ (6 ก.พ.) นางสาวสกาวใจ พูนสวัสดิ์ ผู้ซึ่งประสงค์สมัครรับเลือกตั้งสมาชิกสภาผู้แทนราษฎร (ส.ส.) กรุงเทพมหานคร (กทม.) เขตสะพานสูง ประเวศ พรรคเพื่อไทย กล่าวว่า การลงสมัครรับเลือกตั้ง ส.ส. ในครั้งนี้ถือเป็นการตัดสินใจครั้งยิ่งใหญ่ที่สุดในชีวิตเนื่องจากตนอยู่ในวงการบันเทิงมา 30 กว่าปี มีรายได้เลี้ยงชีพและเป็นที่รู้จัก เพราะพี่น้องประชาชนมอบชื่อเสียงให้มา จะเป็นอ๋อม สกาวใจในวันนี้ไม่ได้เลย หากไม่ให้รับแรงสนับสนุนจากประชาชน จึงอยากตอบแทนบุญคุณพี่น้องประชาชนที่รักและเอ็นดู เพราะการเมืองเป็นเรื่องของทุกคนตั้งแต่ตื่นจนหลับ ภาษีที่เสียไปหลากหลายรูปแบบ ถูกใช้ไปอย่างคุ้มค่าหรือไม่แม้ที่ผ่านมาได้ออกมาพูดถึง (call out) ปัญหาของบ้านเมืองมาโดยตลอดผ่านช่องทางโซเชียลมีเดีย ทั้งอินสตาแกรมและเฟซบุ๊ก แม้ได้รับการแก้ไข แต่เป็นการแก้ปัญหาที่ปลายเหตุ เพราะปัญหาได้เกิดขึ้นแล้ว การแก้ปัญหาที่ยั่งยืนต้องแก้ที่ต้นเหตุด้วยการนำเอานโยบายดีๆ เสนอเข้าสู่สภาตามระบอบประชาธิปไตย จึงจะสามารถนำพาประเทศก้าวไปข้างหน้าได้สำหรับเหตุผลที่เลือกพรรคเพื่อไทย เนื่องจากที่ผ่านมาตนเลือกอยู่ฝั่งประชาธิปไตยมาเป็นอันดับหนึ่ง หากจะเลือกลงการเมืองกับพรรคใดจะต้องเป็นพรรคที่เข้าถึงปัญหาและต้องยึดโยงผู้แทนกับประชาชน ซึ่งพรรคเพื่อไทยมีความชัดเจน จึงทำให้อุ่นใจนอกจากนี้ พรรคเพื่อไทยยังเป็นองค์กรการเมืองที่เข้าถึงประชาชน นับตั้งแต่พรรคไทยรักไทยจนมาถึงเพื่อไทย ซึ่งตนได้เห็นผลงานมาโดยตลอด พรรคเพื่อไทยสามารถตอบโจทย์นโยบายที่หาเสียงได้ทุกครั้ง เป็นพรรคเดียวที่คิดนโยบายและทำได้จริง จึงมีความมั่นใจเลือกพรรคเพื่อไทยและยังมีนายพลภูมิ วิวัติภูมิประเทศ ส.ส.กทม. พรรคเพื่อไทย ซึ่งเป็นเพื่อนสนิทเป็นที่ปรึกษาและได้ทำงานเชิงพื้นที่ร่วมกัน และผู้ใหญ่ที่เคารพรักอย่างนายวิชาญ มีนชัยนันท์ และนางพวงเพ็ชร ชุนละเอียด และอีกหลายคนในพรรคที่ได้เข้าไปพูดคุย ปรึกษาปัญหาปากท้อง เศรษฐกิจและคุณภาพชีวิตของประชาชนการที่ตนเองมีชื่อเสียง อายุ 40 กว่าปี มาจากประชาชน และจากนี้ไปจะเข้ามาตอบแทนบุญคุณพี่น้องประชาชน เข้ามาแก้ปัญหาที่โครงสร้าง แก้นโยบายในภาพใหญ่ และแก้ปัญหาอย่างยั่งยืนทั้งนี้ ในการลงสมัคร ส.ส.เขตสะพานสูง ประเวศ เพราะใช้ชีวิตครอบครัวในพื้นที่นี้ตั้งแต่ยังเป็นเด็ก อยู่ในหมู่บ้านนักกีฬามานานหลายปี สิ่งที่เห็นในวันนี้ควรพัฒนาให้มีความเจริญมากกว่านี้นางสาวสกาวใจ กล่าวอีกว่า ในการเลือกตั้งที่ผ่านมา มีเรื่องแปลกที่พรรคเพื่อไทยได้ ส.ส.อันดับหนึ่ง แต่ไม่ได้จัดตั้งรัฐบาล หากรัฐบาลเป็นพรรคเพื่อไทย ประเทศคงไปได้ไกลกว่านี้ จึงอยากสอบถามประชาชนว่า วันนี้เราตื่นขึ้นมากับ 8 ปีที่ผ่านมา มีการเปลี่ยนแปลงหรือไม่ มีเพียงบางโครงการที่เดินต่อไปเท่านั้นขณะที่สภาพเศรษฐกิจย่ำแย่ ค่าแรงเท่าเดิม นักเรียน นักศึกษา มองไม่เห็นอนาคต ผู้ใหญ่ไม่ฟังเด็ก เชื่อว่าตราบใดที่ยังมีรถถังออกมาเพ่นพ่านแบบนี้ ไม่มีทางที่ประเทศไทยจะหลุดพ้นจากประเทศกำลังพัฒนาได้"อ๋อมตัดสินใจไม่ผิด อ๋อมไม่ได้มาเพื่อแพ้ อ๋อมมาเพื่อชนะ ประเทศต้องก้าวไปข้างหน้า อ๋อมมั่นใจในตัวเอง มั่นใจในทีมงาน และมั่นใจในพรรคเพื่อไทย" นางสาวสกาวใจ กล่าวขณะที่ นายเอกภาพ หงสกุล ผู้ซึ่งประสงค์สมัครรับเลือกตั้ง ส.ส.กทม.เขตสายไหม พรรคเพื่อไทย กล่าวว่า เชื่อมั่นว่าพี่น้องชาวสายไหมยังรักพรรคเพื่อไทย และรักนางปวีณา หงสกุล ผู้เป็นพี่สาว โดยเขตสายไหมเป็นพื้นที่ที่ตนเติบโตมา ที่ผ่านมาได้ทำงานติดตามช่วยเหลือ ทำงานการเมือง พบปะประชาชน ร่วมกับพี่สาวมาโดยตลอด จากนี้ไปจึงอยากสานต่องานของพรรคและงานของพี่สาวต่อไปด้วยด้าน นางสาวกมลพัฒน์ ปุงบางกระดี่ ผู้ซึ่งประสงค์สมัครรับเลือกตั้ง ส.ส.กทม. เขตบางขุนเทียน พรรคเพื่อไทย กล่าวว่า แม้จะมีคู่แข่งจากพรรคอื่นที่ครองพื้นที่เขตบางขุนเทียน แต่มั่นใจว่าด้วยนโยบายของพรรคเพื่อไทย จะช่วยให้ได้รับชัยชนะในการเลือกตั้งได้
นายกฯ ขอให้ "ตะวัน-แบม" ปลอดภัย ย้ำทุกคนอยู่ใต้กฎหมายเดียวกัน|นายกฯ ขอให้ “ตะวัน-แบม” ปลอดภัยในฐานะคนไทยด้วยกัน ย้ำทุกคนอยู่ภายใต้กฎหมายเดียวกัน จะเคลื่อนไหวอะไรขอให้คำนึงถึงกฎหมาย อย่าหลงเชื่อกลุ่มบิดเบือนสร้างความขัดแย้งในสังคมนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แสดงความห่วงใยกรณี น.ส.ทานตะวัน ตัวตุลานนท์ (ตะวัน) นางสาวอรวรรณ ภู่พงษ์ (แบม) 2 เยาวชนนักกิจกรรมเคลื่อนไหวฯ ประกาศอดอาหารและน้ำ เพื่อเรียกร้องให้ศาลอนุมัติการประกันตัวผู้ต้องหา/จำเลย ในระหว่างต่อสู้คดีตามกระบวนการยุติธรรม ทำให้ร่างกายได้รับผลกระทบ นั้นนายอนุชา กล่าวว่า นายกรัฐมนตรี ขอให้ทั้ง 2 คนปลอดภัยในฐานะคนไทยด้วยกัน กำชับให้คณะแพทย์ดูแลอาการอย่างใกล้ชิดให้ปลอดภัย พร้อมแสดงความเป็นกังวลต่อการเคลื่อนไหวของกลุ่มเยาวชน สั่งการให้เจ้าหน้าที่ดำเนินการด้วยความระมัดระวัง ฝากให้ผู้ปกครองช่วยสอดส่องดูแลพฤติกรรมลูกหลาน และสร้างความเข้าใจที่ถูกต้อง อย่าหลงเชื่อและตกเป็นเครื่องมือทางการเมือง นายกรัฐมนตรีย้ำทุกคนอยู่ภายใต้กฎหมายเดียวกัน จะเคลื่อนไหวอะไรขอให้คำนึงถึงกฎหมาย เคารพกฎหมายด้วย“นายกรัฐมนตรีขอความร่วมมือประชาชนในฐานะที่เป็นคนไทย ให้ช่วยกันรักษาสถาบันชาติ ศาสนา และพระมหากษัตริย์ อย่าไปเชื่อกลุ่มที่บิดเบือน สร้างความเกลียดชังจนเกิดความขัดแย้ง ความไม่สงบขึ้นในสังคม ขอให้ทุกคนรักและสามัคคีร่วมมือกันพัฒนาประเทศให้เดินต่อไปข้างหน้า” 
"เลขา กกต." สั่ง 5 จังหวัดแบ่งเขตเลือกตั้งใหม่ เหตุจำนวนราษฎรไม่เป็นไปตามเกณฑ์|เลขา กกต. เผยสั่ง กทม.-ชลบุรี-เชียงใหม่-ปัตตานี-สุมทรปราการ แบ่งเลือกตั้งใหม่ เหตุจำนวนราษฎรไม่เป็นไปตามเกณฑ์ ยันไม่กระทบระยะเวลาเปิดรับฟังความเห็น - กกต.เคาะเลือกรูปแบบนายแสวง บุญมี เลขาธิการคณะกรรมการการเลือกตั้ง (กกต.) กล่าวว่า สำนักงานฯ ได้มีการพิจารณารูปแบบการแบ่งเขตเลือกตั้งของแต่ละจังหวัดที่ได้มีการปิดประกาศ และเผยแพร่ทางเว็บไซต์ของสำนักงาน กกต.จังหวัด พบว่า การแบ่งเขตเลือกตั้ง ส.ส.ของจังหวัดชลบุรี เชียงใหม่ ปัตตานี สมุทรปราการ และกรุงเทพมหานคร มีผลต่างของจำนวนราษฎรในแต่ละเขตเลือกตั้งไม่เป็นไปตามหลักเกณฑ์ที่กำหนดจึงเห็นว่าเพื่อให้การแบ่งเขตเลือกตั้งเป็นไปด้วยความเรียบร้อย สำนักงานจึงมีหนังสือแจ้งไปยังผู้อำนวยการการเลือกตั้งทั้ง 5 จังหวัดดังกล่าว ให้ดำเนินการจัดทำรูปแบบการแบ่งเขตเพิ่มเติม โดยให้มีผลต่างของจำนวนราษฎรในแต่ละเขตเลือกตั้งเป็นไปตามที่หลักเกณฑ์กำหนด และผลต่างของจำนวนราษฎรระหว่างเขตเลือกตั้งไม่ควรเกินร้อยละ 10จากนั้นให้ปิดประกาศรูปแบบการแบ่งเขตเลือกตั้งใหม่ดังกล่าวระหว่างวันที่ 7-16 กุมภาพันธ์ เพื่อเปิดโอกาสให้พรรคการเมืองและประชาชนในจังหวัดได้แสดงความคิดเห็น เมื่อครบกำหนดเวลาระยะเวลา ให้นำความเห็นและข้อเสนอแนะของประชาชนในเขตเลือกตั้งมาประกอบการพิจารณา และเสนอผลการพิจารณาเรียงตามลำดับความเหมาะสมทุกรูปแบบที่มีการปิดประกาศ พร้อมเหตุผลประกอบ รวมทั้งข้อดี ข้อเสีย ของรูปแบบต่างๆ และรายงานมายังสำนักงานกกต.อย่างช้าภายในวันที่ 20 กุมภาพันธ์นี้ทั้งนี้ รูปแบบการแบ่งเขตที่ 5 จังหวัดดำเนินการมานั้น ก็ไม่ได้ผิด เพราะจังหวัดแบ่งโดยคำนึงถึงความเป็นอำเภอ เป็นชุมชน จึงไม่มีการแบ่งหรือผ่าอำเภอออกไป แต่ กกต.เห็นว่าควรคำนึงถึงหลักเกณฑ์ผลต่างของจำนวนราษฎรในแต่ละเขตเลือกตั้ง ไม่ควรเกินร้อยละ 10 ของจำนวนเฉลี่ยต่อ ส.ส.1 คนในจังหวัดนั้นเป็นสำคัญก่อน จึงให้ทั้ง 5 จังหวัดดำเนินการปรับปรุงรูปแบบการแบ่งเขตใหม่ และติดประกาศเผยแพร่โดยระยะเวลาที่กำหนดไม่กระทบกรอบเวลา 10 วันที่กฎหมายกำหนดให้พรรคการเมืองและประชาชนแสดงความคิดเห็น ขณะเดียวกัน การเสนอเรื่องมาให้ กกต.พิจารณาเคาะว่าจะใช้รูปแบบใดก็ยังอยู่ในระยะเวลาที่สำนักงานวางแผนไว้คือภายใน 20-28 กุมภาพันธ์สำหรับ 5 จังหวัดที่สำนักงาน กกต. สั่งให้มีการแบ่งเขตเลือกตั้งใหม่นั้น รวมเป็นเขตเลือกตั้งทั้งสิ้น 66 เขตเลือกตั้ง แบ่งเป็นกรุงเทพมหานคร 33 เขตเลือกตั้ง เชียงใหม่ 11 เขตเลือกตั้ง ชลบุรี 10 เขตเลือกตั้ง สมุทรปราการ 8 เขตเลือกตั้ง และ ปัตตานี 4 เขตเลือกตั้ง
นายกฯ แสดงความเสียใจ แผ่นดินไหวตุรกี–ซีเรีย สั่ง กต.ประสานช่วยเหลือ|นายกฯ แสดงความเสียใจแผ่นดินไหวตุรกี–ซีเรีย หารือ ครม.แนวทางให้การช่วยเหลือแล้ว ก่อนสั่งกระทรวงการต่างประเทศเร่งประสานงานพล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม กล่าวแสดงความเสียใจต่อเหตุการณ์แผ่นดินไหวครั้งใหญ่ รุนแรง 7.8 แมกนิจูด ที่ประเทศตุรกี-ซีเรีย มีผู้ได้รับบาดเจ็บและเสียชีวิตจำนวนมาก ซึ่งในนามของรัฐบาลไทย คนไทย ขอแสดงความเสียใจอย่างสุดซึ้ง และพร้อมให้การช่วยเหลือตามหลักมนุษยธรรม โดยให้ทางกระทรวงการต่างประเทศ ประสานและถามถึงความจำเป็น ในการส่งเจ้าหน้าที่เข้าไปให้การช่วยเหลือ ซึ่งเราก็มีขีดความสามารถพอสมควรนายกรัฐมนตรี กล่าวว่า สาเหตุส่วนใหญ่ได้รับผลกระทบจากอาคารถล่มกว่า 10 จังหวัด ซึ่งเป็นสิ่งที่น่าเสียใจ และถือเป็นความโชคดีของประเทศไทยที่ไม่มีเหตุการณ์ถล่มแบบนี้ ซึ่งนี่คือดินแดนแหลมทองของเราโดยเมื่อช่วงเช้าที่ผ่านมาได้มีการตรวจสอบ พบว่ามีผู้เสียชีวิตและบาดเจ็บอีกเป็นหมื่นคน ซึ่งไม่ทราบว่าภายในอาคารที่ถล่มลงนั้นมีผู้ที่ติดอยู่ภายในเท่าใด ประกอบกับขณะนี้มีสภาพอากาศค่อนข้างหนาวเย็น จึงทำให้ยากลำบากต่อกันช่วยเหลือ ขณะเดียวกันก็มีการหารือถึงแนวทางการให้การช่วยเหลือ ต่อที่ประชุมคณะรัฐมนตรีเป็นที่เรียบร้อยแล้ว 
ทนายเผย "ตะวัน-แบม" ยันอดอาหารต่อ หลังศาลปล่อยตัวชั่วคราว|ศาลอาญา ให้ประกัน “ทานตะวัน” ระยะเวลา 1 เดือน หลัง ผอ.รพ.ธรรมศาสตร์ฯ ยื่นขอปล่อยชั่วคราว ด้านทนายเผย "ตะวัน-แบม" ยืนยันอดอาหารต่อ วันนี้ (7 ก.พ.2566) ผู้อำนวยการ รพ.ธรรมศาสตร์เฉลิมพระเกียรติ ยื่นคำร้องต่อศาลอาญา ขอปล่อยชั่วคราวในคดีหมายเลขดำ อ.1237/2565 ที่พนักงานอัยการ ยื่นฟ้อง น.ส.ทานตะวัน เป็นจำเลยโดยผู้อำนวยการ รพ.ธรรมศาสตร์เฉลิมพระเกียรติ อ้างถึงสถานะในฐานะเจ้าหน้าที่รัฐในสถานพยาบาลที่ได้รับมอบตัว ผู้ต้องควบคุมภายใต้อำนาจศาลไว้ดูแลและได้รับมอบหมายจากกรมราชทัณฑ์ ขอปล่อยชั่วคราวจำเลย ซึ่งได้รายงานถึงสุขภาพของจำเลย ที่ได้อดข้าวและน้ำเพื่อเรียกร้องตามข้อเรียกร้อง ตั้งแต่เย็นวันที่ 18 ม.ค.2566 โดยระบุถึงอาคารล่าสุดเมื่อเช้าวันที่ 6 ก.พ.2566 ด้วยว่าอาการโดยรวมของผู้ถูกควบคุมตัวมีภาวะคีโตนในเลือดสูงมากขึ้น และประสิทธิภาพการทำงานกรองของเสียของไตลดลงอย่างมาก อาจมีอันตรายถึงชีวิตได้ซึ่งโรงพยาบาลเห็นว่าจำเลยอยู่ในสภาพที่ไม่เหมาะแก่การควบคุมตัวระหว่างพิจารณา และสุขภาพร่างกายอยู่ในภาวะวิกฤติอย่างยิ่ง จึงขอให้ศาลพิจารณาเพิกถอนหมายขังและให้ปล่อยชั่วคราวระหว่างพิจารณาคดีโดยไม่มีเงื่อนไขตามหลักเกณฑ์ที่รัฐธรรมนูญกำหนดไว้ในเรื่องการสันนิษฐานจำเลยเป็นผู้บริสุทธิ์จนกว่าจะมีคำพิพากษา และหลักการการควบคุมผู้ต้องหาหรือจำเลยให้ทำได้เท่าที่จำเป็นเพื่อมิให้มีการหลบหนีซึ่งจะทำให้การรักษาตัวและฟื้นฟูสภาพร่างกายของจำเลยทำได้สะดวกและลดเงื่อนไขที่อาจจะเป็นอันตรายแก่ชีวิตศาลอาญา พิเคราะห์แล้ว เห็นว่าจำเลยอยู่ในความดูแลรักษาของโรงพยาบาลที่ผู้ร้องเป็นผู้ควบคุมดูแลอยู่ เมื่อผู้ร้องซึ่งเป็นนายแพทย์รายงานมาว่าจำเลยอยู่ในภาวะวิกฤติอาจเสียชีวิตได้ ประกอบกับการเข้าเยี่ยมจำเลยจากบุคคลใกล้ชิดในกรณีที่จำเลยยังอยู่ในความควบคุมดูแลของเจ้าหน้าที่ราชทัณฑ์ต้องเป็นไปตามระเบียบ ซึ่งอาจจะเป็นปัญหาในการเยียวยาจิตใจของจำเลยขณะอยู่ในภาวะวิกฤติ กรณีมีเหตุสมควรให้ออกหมายปล่อยจำเลยชั่วคราว มีกำหนดระยะเวลา 1 เดือนตามประมวลกฎหมายวิธีพิจารณาความอาญา มาตรา 71 วรรคสาม เมื่อครบเวลาปล่อยชั่วคราวแล้วให้จำเลยมารายงานตัวต่อศาล โดยให้ออกหมายปล่อยจำเลยวันนี้ และแจ้งผู้ร้องทราบด้วยทางด้าน นายกฤษฎางค์ นุตจรัส ทนายความศูนย์ทนายความเพื่อสิทธิมนุษยชน กล่าวว่า เพิ่งทราบข่าวจากสื่อวันนี้เหมือนกันว่า ผู้อำนวยการ รพ.ธรรมศาสตร์เฉลิมพระเกียรติ มายื่นคำร้องต่อศาล เพื่อขอประกันตัว ทานตะวัน และแบม ต่อศาลอาญา รัชดา และศาลอาญา กรุงเทพใต้ เพราะทั้ง 2 คน ไม่ได้ยื่นคำร้องเพื่อขอประกันตัว เพราะข้อเรียกร้องคือ ต้องปล่อยตัว ผู้ต้องขังรายอื่นในคดีชุมนุมทางการเมือง ซึ่งขั้นตอนหลังจากศาลมีคำสั่งปล่อยชั่วคราวแล้ว ก็จะมีหมายปล่อย มายัง โรงพยาบาล ซึ่ง ทานตะวัน กับ แบม ยังยืนยันที่จะอดอาหาร ต่อไป แต่ทั้งนี้ ต้องขอดูรายละเอียดคำสั่งของศาลก่อน ว่าเป็นอย่างไร
สภาล่มซ้ำซาก องค์ประชุมไม่ครบ ส.ส.ซัดกฎหมายคุมสื่อล้าหลัง|รัฐสภาล่มอีก องค์ประชุมไม่ครบ หลังลงมติร่าง พรบ.ส่งเสริมจริยธรรมสื่อการประชุมร่วมกันของรัฐสภาเป็นพิเศษ เพื่อพิจารณาร่างพระราชบัญญัติส่งเสริมจริยธรรมและมาตรฐานวิชาชีพสื่อมวลชน ที่คณะรัฐมนตรีเป็นผู้เสนอ หลังจากเปิดให้สมาชิกอภิปรายพอสมควรแล้ว นายธนากร  วังบุญคงชนะ รัฐมนตรีประจำสำนักนายกรัฐมนตรีชี้แจงและอภิปรายสรุปว่าขอขอบคุณสมาชิกฯ ทุกคน ที่ได้แสดงความคิดเห็นและเสนอแนะประเด็นต่างๆ ที่เป็นประโยชน์ทั้งนี้ ในสิ่งที่ทุกคนมีความกังวลและเป็นประเด็นหลัก คือ รัฐบาลจะไปกำกับหรือแทรกแซงสื่อนั้น ขอยืนยันไม่เคยแทรกแซงสื่อและสิ่งเหล่านี้จะไม่เกิดขึ้นอย่างแน่นอนเพราะในอดีตตนเคยเป็นสื่อมวลชนมาก่อน แม้จะเป็นระยะเวลาช่วงสั้นๆ แต่ก็เข้าใจวิถีชีวิตการทำงานของพี่น้องสื่อมวลชนเป็นอย่างดีดังนั้น จะไม่มีการเข้าไปแทรกแซงกำกับดูแลสื่อเหมือนที่ทุกคนเข้าใจ แต่จะเป็นการส่งเสริมในเรื่องจริยธรรมและการมีกลไกในการทำงานของสื่อมวลชนที่นำเสนอข้อมูลข่าวสารไปยังพี่น้องประชาชน โดยสื่อมวลชนตามร่างพระราชบัญญัติฉบับนี้ต้องเป็นสื่อที่เป็นช่องทางในการนำเสนอข่าวสารไปยังประชาชน ไม่เกี่ยวกับการแสดงความคิดเห็นต่างๆอาทิผู้ทำเพจ Facebook Twitter ซึ่งเรื่องนี้นายกรัฐมนตรีทราบเรื่องดีเพราะมีการนำเข้าสู่การพิจารณาของคณะรัฐมนตรีถึง 4 ครั้งและจะเป็นดุลพินิจของสมาชิกฯ ที่จะรับหลักการหรือไม่ โดยรัฐบาลได้ทำอย่างดีที่สุดแล้ว โดยหากที่ประชุมรับหลักการก็สามารถแก้ไขในประเด็นต่างๆ ที่สมาชิกฯ มีความห่วงใยได้ด้านผู้แทนสำนักงานคณะกรรมการกฤษฎีกา ชี้แจงประเด็นข้อกฎหมายที่สมาชิกฯ ยังมีความเข้าใจที่คลาดเคลื่อนในเนื้อหาของกฎหมายโดยสมาชิกฯ เข้าใจว่าในมาตรา 35 เหตุใดจึงอ้างเพียงวรรคแรกวรรคเดียวนั้น ความต้องการของร่างกฎหมายฉบับนี้ต้องการสื่อให้เห็นถึงเหตุผลในการออกกฎหมายในมาตรา 35 ที่ระบุว่า บุคคลซึ่งประกอบวิชาชีพสื่อมวลชนย่อมมีเสรีภาพในการเสนอข่าวสารหรือการแสดงความคิดเห็นตามจริยธรรมแห่งวิชาชีพซึ่งได้มีสมาชิกฯ อภิปรายถึงขอบเขตและความหมายของคำว่า “จริยธรรม” ว่าวัดจากตรงไหนหรือดูจากอะไรจึงเป็นเหตุผลหนึ่งที่จะต้องร่างกฎหมายฉบับนี้และตั้งชื่อว่า กฎหมายส่งเสริมจริยธรรมและมาตรฐานวิชาชีพสื่อมวลชน เพราะต้องการให้มีเนื้อหาในการอธิบายว่าจริยธรรมสื่อที่เขียนในมาตรา 35 มีขอบเขตเพียงใด จึงมีการกำหนดให้มีองค์กรหนึ่งซึ่งรัฐไม่ได้เข้ามามีส่วนเกี่ยวข้องในการเป็นองค์ประกอบของคณะกรรมการ
โฆษก กทม. แจ้งคิวงาน "ชัชชาติ" ไปทำอะไรที่ลอนดอน หลัง "ศรีสุวรรณ" บ่นถึง|โฆษก กทม. แจ้งคิวงาน "ชัชชาติ" ไปทำอะไรที่ลอนดอน หลัง "ศรีสุวรรณ" บ่นถึง ยันผู้ว่าฯ ไม่ได้ทิ้ง สั่งงานก่อนไปจากกรณี นายชัชชาติ สิทธิพันธุ์ ผู้ว่าฯ กทม. ไลฟ์ผ่านเพจเฟซบุ๊ก เผยว่าตอนนี้อยู่ที่ลอนดอน ประเทศอังกฤษ กำลังเตรียมประชุมกับคนของทางสำนักงานเทศบาลกรุงลอนดอน ศึกษาด้านการเปลี่ยนแปลงสภาพภูมิอากาศ และตอนบ่ายจะไปดูวิธีป้องกันจัดการน้ำท่วม เพื่อจะนำมาปรับปรุงเมืองให้ดีขึ้นแต่ต่อมา  นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย ได้โพสต์ถึง นายชัชชาติ ระบุว่า “ปัญหาฝุ่นยังล้นเมือง แต่ชัชชาติกลับลาไปไลฟ์อยู่ลอนดอน ก็ไหนบอกเวลามีน้อยต้องรีบทำงาน ทำงาน ทำงาน ชาว กทม. 1.38 ล้านคนว่าไงคะ” นายเอกวรัญญู อัมระปาล โฆษกของกรุงเทพมหานคร เปิดเผยถึงการเดินทางไปที่กรุงลอนดอน สหราชอาณาจักร (ประเทศอังกฤษ) ของนายชัชชาติ สิทธิพันธุ์ ระหว่างวันที่ 6 – 8 ก.พ.66 เป็นไปตามคำเชิญของสถานเอกอัครราชทูตอังกฤษประจำประเทศไทย ภายใต้ความร่วมมือการจัดซื้อจัดจ้างแบบเปิด (Open procurement) และการเปิดเผยข้อมูลศักยภาพสูงของกรุงเทพมหานคร (Open Bangkok)เพื่อแลกเปลี่ยนวิสัยทัศน์และหารือการสานต่อความร่วมมือในอนาคต รวมถึงแลกเปลี่ยนประสบการณ์กับผู้เชี่ยวชาญจากหน่วยงานต่างๆ ซึ่งสอดคล้องกับแนวนโยบายของผู้ว่าราชการกรุงเทพมหานคร และสร้างประโยชน์จากการนำข้อมูลต่างๆ มาใช้ในการแก้ไขปัญหา พัฒนาและยกระดับชีวิตพี่น้องชาวกรุงเทพมหานคร โดยค่าใช้จ่ายในการเดินทางเยือนกรุงลอนดอนครั้งนี้ ฝ่ายผู้เชิญเป็นผู้รับผิดชอบทั้งหมด“การเดินทางเยือนกรุงลอนดอนของผู้ว่าราชการกรุงเทพมหานครครั้งนี้ไม่ใช่เป็นการทิ้งงานหรือปล่อยให้พี่น้องชาวกรุงเทพมหานครเผชิญกับวิกฤตฝุ่นพิษอย่างที่มีการกล่าวหา เพราะก่อนเดินทางไปผู้ว่าฯได้สั่งการแก้ไขปัญหาอย่างเป็นระบบและประสานความร่วมมือกับหน่วยงานต่างๆ แก้ไขปัญหาเพื่อช่วยเหลือประชาชนไว้แล้ว” โฆษก กทม.กล่าวย้ำ6 กุมภาพันธ์ 667 กุมภาพันธ์ 668 กุมภาพันธ์ 66
ผู้แทนยูเอ็น ห่วงสิทธิชุมนุมเยาวชนไทย! แอมเนสตี้เผยเด็กโดนรัฐรังแกสารพัด|นายเกลมองต์ วูล ผู้รายงานพิเศษขององค์กรสหประชาชาติ (ยูเอ็น) ด้านสิทธิเสรีภาพการชุมนุมโดยสงบและการรวมกลุ่ม กล่าวเมื่อวันพุธ (8 ก.พ.) ว่าสิทธิการชุมนุมชองเยาวชนไทยโดยเฉพาะของเยาวชนไทยอยู่ในระดับน่ากังวล"ประเทศไทยเองเนี่ยเป็นประเทศหนึ่งที่มีสถานการณ์ที่ค่อนข้างน่ากังวล" นายวูล กล่าวผู้รายงานพิเศษของยูเอ็นรายนี้ กล่าวในการเสวนาดังกล่าวที่องค์กรด้านสิทธิมนุษยชนระดับโลก แอมเนสตี้ อินเตอร์เนชั่นแนล จัดขึ้น อีกว่า ที่ผ่านมา โดยเฉพาะระหว่างการชุมนุมของเยาวชนเมื่อปี 2563-2565 พบว่าภาครัฐของไทยนำระเบียบและข้อกฎหมายหลายอย่างมาใช้ต่อผู้ชุมนุมที่เป็นเยาวชน ซึ่งระเบียบและข้อกฎหมายเหล่านี้เป็นอุปสรรคต่อการแสดงความคิดเห็นและสิทธิในการชุมนุมโดยสงบ"ผมได้ติดต่อกับภาครัฐเพื่อแสดงความวิตกกังวลอย่างยิ่งต่อมาตรการต่างๆ ที่ทำให้เด็กหรือทำให้คนที่เข้าไปประท้วง ภาคประชาสังคม นักปกป้องสิทธิมนุษยชน พูดถึงประเด็นเกี่ยวกับรัฐบาลและสถาบันต่างๆ ไม่ได้ และยังเรียกร้องสิทธิทางสังคมโดยทั่วไป เช่น เรื่องโควิด-19 ไม่ได้ และมีการใช้ความรุนแรงต่อผู้ชุมนุมเมื่อมีเด็กและนักเรียนเข้าไปชุมนุม เราได้เห็นการจับกุมผู้ชุมนุมและใช้อาวุธต่อผู้ชุมนุม"นายวูลให้ความเห็นต่อไปว่า การชุมนุมโดยสงบของเยาวชนเป็นสิ่งที่องค์การสหประชาชาติให้ความสำคัญ เพราะมองว่าเยาวชนเหล่านี้เป็นส่วนประกอบหนึ่งที่สำคัญของสังคม แต่เป็นกลุ่มที่ไม่มีสิทธิในการออกเสียงเลือกตั้ง ดังนั้นการชุมนุมโดยสงบจึงเป็นวิธีที่คนกลุ่มนี้เลือกใช้ เพื่อส่งเสียงไปยังสังคมและเข้าไปมีส่วนร่วมทางการเมือง"เด็กสามารถที่จะเข้าไปมีส่วนร่วมทางการเมืองและประชาธิปไตยได้ ซึ่งเป็นโอกาสให้เด็กมีโอกาสยืนหยัดเพื่อสิทธิตัวเอง ของผู้ใหญ่ และของสังคม เพราะฉะนั้นจึงควรปกป้องสิทธิของเด็กในการเข้าชุมนุมโดยสงบและจัดการชุมนุมโดยสงบ" นายวูล กล่าวนายชนาธิป ตติยการุณวงศ์ นักวิจัยจากแอมเนสตี้ อินเตอร์เนชั่นแนล ภูมิภาคเอเชียตะวันออกเฉียงใต้และแปซิฟิก เผยรายงานฉบับหนึ่งของแอมเนสตี้ ที่ศึกษาถึงการกดดันหรือกลั่นแกล้งของภาครัฐต่อเยาวชนที่เข้าร่วมชุมนุมทางการเมืองทั้งทางตรงทางอ้อมนักวิจัยรายนี้เผยว่า รายงานดังกล่าวได้ข้อมูลมาจากการพูดคุยกับเยาวชน 30 คนที่เข้าร่วมชุมนุม ซึ่งมีความหลากหลายทั้งเพศวิถี ภูมิลำเนา และชาติพันธุ์ จากหน่วยงานของรัฐ และจากทนายความ โดยมีการตรวจสอบคำบอกเล่าเหล่านี้ผ่านเอกสารของรัฐ ข้อมูลจากองค์กรภาคประชาสังคม และการรายงานข่าวของสื่อมวลชนหนึ่งในเรื่องที่น่าตกใจที่รับรู้มาและระบุไปในรายงานฉบับดังกล่าว คือ นอกจากรัฐใช้ความรุนแรงหรือละเมิดต่อเยาวชนกลุ่มนี้แล้ว ยังพบว่ามีการกดดันทางอ้อมไปยังสถาบันหรือกลุ่มคนที่ใกล้ชิดกับเยาวชนกลุ่มนี้ ทั้งครอบครัว และโรงเรียน ซึ่งพบว่าโรงเรียนหนึ่งนำข้อมูลส่วนตัวของเยาวชนไปแจ้งให้หน่วยงานภาครัฐทราบ"เราพบว่าเจ้าหน้าที่ภาครัฐนะครับหลายครั้ง มีการใช้แรงกดดันทางอ้อมผ่านครูบ้าง ผ่านผู้ปกครองบาง ในการขัดขวางไม่ให้เด็กเข้าชุมนุม เราพบนะครับในหลายกรณีว่าครูในโรงเรียนเนี่ย ใช้วิธีการข่มขู่นักเรียน อย่างเช่น ข่มขู่จะว่าจะหักคะแนน ข่มขู่ว่าจะไล่ออกนะครับ หรือว่าจะใช้ความรุนแรงลงโทษนักเรียนด้วยซ้ำ โดยบอกว่าถ้าไปร่วมชุมนุมจะถูกลงโทษอย่างนี้ในอนาคตอีก หรือว่าบางทีเนี่ยก็ให้ความร่วมมือกับภาครัฐในการเปิดเผยข้อมูลส่วนบุคคลนะครับ หรือว่าอาจจะข่มขู่ว่าจะดำเนินคดีกับเด็ก" นายชนาธิป กล่าวนายชนาธิป กล่าวถึงกรณีหนึ่งเป็นเยาวชนอายุ 17 ปี ว่า "น้องถูกคุกคามมาตลอดการเป็นนักกิจกรรมเคลื่อนไหวตอนที่ยังเป็นนักเรียนมัธยมอยู่นะครับ แล้วก็ในช่วงปี 63 เนี่ย ตำรวจมีแม้กระทั่งว่าส่งคลิปวิดีโอที่น้องปราศรัยไปให้คุณแม่ จนเกิดแรงกดดันในครอบครัวอย่างมาก แล้วก็สุดท้ายเนี่ยน้องถูกผู้ปกครองทำร้าย ยึดค่าขนม ยึดโทรศัพท์ จนต้องออกจากบ้านไป"นายสรรพสิทธิ์ คุมพ์ประพันธ์ ประธานมูลนิธิศูนย์พิทักษ์สิทธิเด็ก กล่าวว่า ไทยเป็นประเทศที่ลงนามอนุสัญญาของยูเอ็นว่าด้วยสิทธิเด็ก และที่จริงแล้วรัฐธรรมนูญ 2560 บัญญัติถึงการมีส่วนร่วมของประชาชนในหลายกรณี ส่วนกฎหมายหลายฉบับก็บัญญัติให้ภาครัฐคุ้มครองสิทธิเยาวชนนานแล้ว แต่กลไกเหล่านี้ไม่ได้ทำงานอย่างเต็มที่หรือไม่ได้นำมาบังคับใช้เลย"ในทางปฏิบัติเนี่ย ไม่ได้มีการเน้นย้ำตรงนี้นะครับ ทำให้ข้อเรียกร้องหลายๆ อย่างเนี่ยของเด็ก อันนี้ผมยกตัวอย่างนักเรียนก็แล้วกันนะ นักเรียนนักศึกษาก็ต้องมาตั้งคำถามกับระเบียบวินัยในการศึกษาว่าจริงๆ แล้วมันเป็นไปเพื่อประโยชน์จริงๆ ของเด็กรึเปล่า ไอ้การที่คุณมายุ่งกับเรื่องเครื่องแต่งตัวนั่นนี่ มันทำให้เด็กได้รับการศึกษาดีขึ้นเหรอ หรือเปล่า หรือเป็นความต้องการของผู้ใหญ่ที่เกี่ยวข้อง" นายสรรพสิทธิ์ กล่าว"แต่ตอนเนี้ย รู้สึกภาครัฐไม่ได้คำนึงถึงประเด็นเหล่านี้ ไม่ได้คำนึงถึงสิทธิเด็กที่จะได้รับพัฒนา แต่ไปปฏิบัติต่อเด็กเหมือนประชาชนทั่วไป"เพชร-ธนกร ภิรบัน นักเคลื่อนไหวเพื่อสิทธิมนุษยชน วัย 20 ปี เผยว่า ตนเป็นคนหนึ่งที่ถูกภาครัฐดำเนินด้วยข้อกล่าวหาในคดีร้ายแรง ในช่วงการชุมนุมที่มีเยาวชนเข้าร่วมเป็นจำนวนมาก"ผู้พิพากษาหรือหรือนักจิตวิทยาที่จะต้องเข้าไปมีส่วนร่วมหรือบทบาทเกี่ยวกับคดีเพชรเนี่ย เขามองว่าสิ่งที่เพชรทำอะ มันเป็นเสรีภาพ มันเป็นสิ่งที่ทำได้ มันเป็นความเห็นต่าง สุดท้ายมันทำให้เยาวชนอะค่ะเสียเวลาในการมาศาล อันนี้ก็ต้องพูดตรงๆ เลยว่าคดีเด็กและเยาวชนค่อนข้างจะมาศาลบ่อยมากกว่าผู้ใหญ่ที่โดนนะคะ แล้วก็จะมีความกดดันในเรื่องของผู้ปกครองในบางครั้งที่ผู้ปกครองมีความเห็นต่าง" เพชร กล่าว"หรือในบางเคสก็อาจจะถูกคุกคามตามถึงบ้าน ซึ่งอันนี้ก็เจอมาแล้วโดยส่วนตัว คือตำรวจไปเคาะประตูบ้านนะคะ ก็เจอมาแล้วนะคะ"เยาวชนอีกคนหนึ่งที่ถูกรัฐดำเนินคดี และมาร่วมเสวนาด้วย เผยว่า จุดเริ่มต้นคือการเรียกร้องกับโรงเรียนและเจ้าหน้าที่รัฐให้ขอโทษจากการคุกคามผู้เข้าร่วมค่ายด้านสิทธิมนุษยชนที่ตนและเพื่อนจัด"มีเจ้าหน้าที่ค่ะไปคุกคามเพื่อนหรือผู้เข้าร่วมค่ายในตอนนั้น แล้วมันก็มีการให้ข้อมูลส่วนตัวจากทางโรงเรียนอะไรอย่างเงี้ยค่ะ พอทางเรารับรู้ปัญหาตรงนี้ แล้วเพื่อนเราก็ประสบปัญหาตรงที่ว่าทางเจ้าหน้าที่ไปถึงที่บ้านเอง แล้วก็ได้รับแรงกดดันจากผู้ปกครองด้วย แล้วก็ต้องมารับรู้ด้วยว่าทางโรงเรียนที่มีข้อมูลส่วนตัวของเราอะค่ะ เอาข้อมูลของเราไปเผยแพร่ต่อเจ้าหน้าที่รัฐโดยที่เราไม่ยินยอม" เยาวชนคนดังกล่าว เล่า"แค่ไปเรียกร้องให้ไปแสดงความรับผิดชอบตอนนั้นก็ถูกดำเนินคดีไปเป็นคดีแรกค่ะ""หลังจากนั้นก็โดนมาอีก 11 คดี" ผู้ดำเนินการเสวนา กล่าวเสริม"ใช่ค่ะ"เยาวชนรายนี้ กล่าวต่อไปว่า การถูกดำเนินคดีไม่ได้ให้บทเรียนอะไรกับตัวเองเลย เพราะสิ่งที่ตนทำนั้นไม่ผิด การถูกดำเนินคดีไม่ใช่สิ่งที่ตนอยากให้เกิดและมองว่าไร้ประโยชน์ ทั้งยังยืนยันได้ถึงความล้มเหลวของรัฐบาลและระบบยุติธรรมอย่างยิ่ง และการที่เยาวชนถูกกลั่นแกล้งเช่นนี้ยิ่งตอกย้ำถึงความจำเป็นต่อการปฏิรูปกระบวนการยุติธรรมนางสาวฐิติรัตน์ ทิพย์สัมฤทธิ์กุล ประธานคณะกรรมการแอมเนสตี้ อินเตอร์เนชั่นแนล ประเทศไทย กล่าวว่า ที่ผ่านมา แอมเนสตี้ไทยมีการพูดคุยและผลักดันประเด็นเกี่ยวกับสิทธิการชุมนุมโดยสงบของประชาชนและเยาวชนต่อพรรคการเมืองและหน่วยงานรัฐอยู่แล้ว เช่น การจัดเวทีดีเบตผู้สมัครผู้ว่าราชการกรุงเทพมหานครเมื่อปี 2565 และคาดว่าจะใช้รูปแบบคล้ายกันนี้กับการดีเบตก่อนการเลือกตั้งระดับชาติในปี 2566นางสาวปิยนุช โคตรสาร ผู้อำนวยการแอมเนสตี้ อินเตอร์เนชั่นแนล ประเทศไทย เสริมว่า ปี 2566 จะมีกิจกรรมด้านนี้จำนวนมาก แอมเนสตี้ จะเชิญตัวแทนพรรคการเมืองหรือแคนดิเดตนายกรัฐมนตรีและผู้สมัคร ส.ส. ของหลายพรรค มาแสดงวิสัยทัศน์หรือพูดคุยเพื่อเสนอข้อเสนอด้วยไม่ใช่แค่นั้น นางสาวปิยนุช กล่าวต่อไปว่า ยังมีการทำงานร่วมกับผู้มีสิทธิเลือกตั้งครั้งแรกและเยาวชนที่ยังไม่มีสิทธิเลือกตั้ง เพื่อดูว่าคนกลุ่มนี้มีข้อเสนอใดบ้าง โดยแอมเนสตี้จะทำงานเป็นตัวกลางเพื่อนำข้อเสนอเหล่านี้ไปให้ถึงภาคการเมืองและผลักดันให้เกิดขึ้นจริงอย่างไรก็ตาม ผู้อำนวยการแอมเนสตี้ อินเตอร์เนชั่นแนล ประเทศไทย เผยว่า ที่ผ่านมาการพูดคุยกับหน่วยงานของรัฐที่มีหน้าที่ในการดูแลเยาวชนหรือเสรีภาพของประชาชนกลับเกิดขึ้นได้อย่างจำกัด เช่น การจัดเวทีเสวนาของแอมเนสตี้หลายครั้งที่พบว่าตัวแทนหน่วยงานรัฐเหล่านี้แทบไม่มารับฟังข้อความของภาคประชาสังคมและกลุ่มอื่นเลย มีแต่ตัวแทนของสถานทูตต่างๆ ที่ตอบรับอย่างสม่ำเสมอนางสาวปิยนุช กล่าวต่อไปว่า สิ่งที่รัฐทำทั้งการเพิกเฉยต่อเวทีต่างๆ และการเดินหน้าดำเนินคดีต่อเยาวชน แสดงให้เห็นว่าผู้บริหารและผู้มีอำนาจในประเทศมองเยาวชนอย่างไร ตนจึงอยากเรียกร้องให้ยุติการดำเนินคดีทั้งหมดต่อเยาวชน"ขอเถอะค่ะ ขอให้ยกเลิกดำเนินคดีอาญาทั้งปวงต่อผู้ชุมนุมที่เป็นเด็ก แล้วก็ยุติการข่มขู่และการสอดแนมทุกรูปแบบ รับไม่ได้เลยที่โรงเรียนเอาข้อมูลส่วนตัวของเด็กให้กับเจ้าหน้าที่ตำรวจ แล้วก็ที่สำคัญนะคะ ยกเลิกหรือแก้ไขกฎหมายที่เห็นได้ชัดเจนเลยว่ากดขี่และควบคุมสิทธิในการชุมนุมประท้วงของเด็กแล้วก็การแสดงของเด็กนะคะ เพื่อให้สอดคล้องกับกฎหมายและมาตรการสิทธิมนุษยชนระหว่างประเทศนะคะ" นางสาวปิยนุช กล่าว"ดิฉันขอแสดงความยินดีกับรัฐบาลไทยที่อยากทำให้เรื่องนี้เป็นเรื่องปกติและทำให้เรามองผ่านเลยไป คุณก็มีความพยายามที่ทำเกือบสำเร็จนะคะ แต่ดิฉันขอแสดงความเสียใจกับรัฐบาลด้วยว่า เราจะไม่ยอมให้มีการลอยนวลพ้นผิด หรือการกระทำต่อเด็กเยี่ยงนี้ต่อไปนะคะ"
ฟ้าผ่า "สารวัตรซัว" ให้ออกจากราชการไว้ก่อน ปมเอี่ยวเว็บพนัน "ชูวิทย์" ขยี้ต่อไม่หยุด|ฟ้าผ่า "สารวัตรซัว" ให้ออกจากราชการไว้ก่อน เซ่นปม "ชูวิทย์" แฉเอี่ยวเว็บพนันออนไลน์ และละทิ้งหน้าที่ราชการจากประเด็นที่ นายชูวิทย์ กมลวิศิษฎ์ ได้ออกมาแฉเกี่ยวกับเว็บพนันออนไลน์ มาเก๊า 888 ก่อนจะมีการกล่าวหาพาดพิงตำรวจที่ชื่อ "สารวัตรซัว" เกี่ยวข้องกับการพนันออนไลน์ และละทิ้งหน้าที่ราชการนั้นความคืบหน้าวันที่ 9 กุมภาพันธ์ 2566 ที่สำนักงานตำรวจแห่งชาติ (ตร.) พล.ต.ต.ธงชัย เสรีวัฒนา ผู้บังคับการกองโยธาธิการ ลงนามในคำสั่งกองโยธาธิการ ที่ 5/2566 เรื่อง ให้ข้าราชการตำรวจออกจากราชการไว้ก่อน ใจความว่าด้วย พ.ต.ท.วสวัตติ์ ตำแหน่ง สารวัตรฝ่ายโยธาธิการ 2 กองโยธาธิการ สังกัด กองโยธาธิการ สำนักงานส่งกำลังบำรุง รับเงินเดือน(ระดับ) ส.3 ขั้น 14 32,450 บาท มีกรณีถูกกล่าวหาว่า กระทำผิดวินัยอย่างร้ายแรงจนถูกตั้งกรรมการสอบสวน ตามคำสั่ง กองโยธาธิการ ที่ 4/2556 ลงวันที่ 9 กุมภาพันธ์ 2566 ในเรื่องละทิ้งหรือทอดทิ้งหน้าที่ทางราชการโดยไม่มีเหตุอันสมควร เป็นเหตุให้เสียหายแก่ราชการอย่างร้ายแรง หรือละทิ้งหน้าที่ราชการติดต่อกันในคราวเดียวกันเป็นเวลาเกินกว่าสิบห้าวัน โดยไม่มีเหตุอันสมควร หรือโดยมีพฤติการณ์อันแสดงถึงความจงใจไม่ปฏิบัติตามระเบียบของทางราชการ และ มีเหตุให้พักราชการได้ตามกฎ ก.ตร.ว่าด้วยการสั่งพักราชการและการสั่งให้ออกจากราชการไว้ก่อน พ.ศ. 2547 ข้อ 3(1) คือ ผู้นั้นถูกตั้งกรรมการสอบสวน หรือต้องหาว่ากระทำความผิดอาญาหรือถูกฟ้องคดีอาญาในเรื่อง เกี่ยวกับการทุจริตต่อหน้าที่ราชการ หรือเกี่ยวกับความประพฤติหรือพฤติการณ์อันไม่น่าไว้วางใจ และ ผู้ที่ถูกฟ้องนั้นพนักงานอัยการมิได้รับเป็นทนายแก้ต่างให้ และผู้มีอำนาจดังกล่าวพิจารณาเห็นว่า ถ้าให้ผู้นั้น คงอยู่ในหน้าที่ราชการอาจเกิดการเสียหายแก่ราชการ และได้พิจารณาแล้วเห็นว่าการสอบสวนพิจารณา ที่เป็นเหตุให้สั่งพักราชการนั้นจะไม่แล้วเสร็จโดยเร็วฉะนั้น อาศัยอำนาจตามความในมาตรา 92, 105, 131 และ 179 แห่งพระราชบัญญัติ ตำรวจแห่งชาติ พ.ศ.2565 ประกอบกฎ ก.ตร.ว่าด้วยการสั่งพักราชการและการสั่งให้ออกจากราชการไว้ก่อน พ.ศ.2547 ข้อ 8 จึงให้ พ.ต.ท.วสวัตติ์ สารวัตรฝ่ายโยธาธิการ 2 กองโยธาธิการ สำนักงานส่งกำลังบำรุง ออกจากราชการไว้ก่อน เพื่อรอฟังผลการสอบสวนพิจารณาทางวินัย ทั้งนี้ ตั้งแต่วันที่ 9 กุมภาพันธ์ พ.ศ.2566 เป็นต้นไปอนึ่ง ผู้ถูกสั่งให้ออกจากราชการไว้ก่อนตามคำสั่งนี้ มีสิทธิ์อุทธรณ์ต่อ ก.ตร. ได้ตาม พระราชบัญญัติตำรวจแห่งชาติ พ.ศ.2565 มาตรา 141 ภายใน 30 วัน นับแต่วันรับทราบคำสั่งและหาก ประสงค์จะฟ้องโต้แย้งคำสั่งหรือคำวินิจฉัยอุทธรณ์นี้ให้ทำคำฟ้องเป็นหนังสือยื่นต่อศาลปกครองหรือส่งทาง ไปรษณีย์ลงทะเบียนไปยังศาลปกครองภายใน 90 วัน นับแต่วันที่ได้รับแจ้งหรือรับทราบคำวินิจฉัยอุทธรณ์ หรือภายใน 90 วัน นับแต่วันพ้นกำหนด 90 วัน นับแต่วันที่ผู้ฟ้องคดีได้มีหนังสือร้องขอทราบผล การวินิจฉัยอุทธรณ์ภายหลังมีคำสั่งให้ออกจากราชการดังกล่าว นายชูวิทย์ กมลวิศิษฎ์ ได้โพสต์ข้อความว่า "เปิดปุ๊ป ออกปั๊บ สารวัตรซัว แค่ไล่ออกไม่ได้ต้องสอบสวนว่า เอาเงินมาจากไหน? อย่างไร? ถึงมี 10 บริษัทได้ ตีงูอย่าตีให้หลังหัก ต้องตีให้ตายครับ งานนี้เจอ ผบ.ตร. สั่งบิ๊กก้องจัดการซัว เป็นนายตำรวจและยังเป็นนายบ่อนด้วย องค์กรตำรวจจะให้มันอยู่ได้อย่างไร?"
กกต. กรุงเทพฯ เผย 8 รูปแบบเขตเลือกตั้ง ส.ส. พร้อมเปิดติชมเห็นด้วยหรือไม่|คณะกรรมการการเลือกตั้ง (กกต.) กรุงเทพมหานคร เปิดเผยรูปแบบเขตเลือกตั้งสมาชิกสภาผู้แทนราษฎรที่จะถึงนี้ เพิ่มอีก 3 แบบเมื่อวันพฤหัสบดี (9 ก.พ.) รวมเป็น 8 แบบ จากเดิม 5 แบบที่เปิดตัวไปเมื่อวันศุกร์ที่แล้ว (3 ก.พ.)การจัดทำรูปแบบการแบ่งเขตเลือกตั้งอีก 3 รูปแบบนี้ เกิดขึ้นหลังจาก กกต. ส่วนกลาง เห็นว่า การแบ่งเขตในกรุงเทพมหานคร 5 แบบแรกนั้นไม่เป็นไปตามเกณฑ์จำนวนประชากรนัก เพราะบางเขตเลือกตั้งมีจำนวนประชากรมากกว่าหรือน้อยกว่าค่าเฉลี่ยทั้งประเทศเกิน 10%อย่างไรก็ดี การเลือกตั้ง ส.ส. ครั้งถัดไปนี้ กรุงเทพมหานครจะมีเขตเลือกตั้ง 33 เขต เพิ่มจากครั้งก่อนหน้าที่มี 30 เขตเลือกตั้ง ซึ่งการแบ่งทั้ง 8 รูปแบบนี้มีความแตกต่างกันอย่างไร ไปดูกันได้เลยแบบที่ 1 • 2 • 3 • 4 • 5 • 6 • 7 • 8 • แบบฟอร์มแสดงความคิดเห็นนอกจากนี้ กกต. กรุงเทพมหานคร ยังเปิดให้ประชาชนทั่วไปแสดงความเห็นต่อการแบ่งเขตเลือกตั้ง 33 เขต ทั้ง 8 รูปแบบนี้ด้วยสามารถดาวน์โหลดแบบฟอร์มได้ที่นี่ คลิก และส่งไปที่อีเมล bangkok@ect.go.th ภายใน 24.00 น. ของวันที่ 19 ก.พ.
ประวิตร มอบ ธรรมนัส ดูแลพลังประชารัฐหาเสียงเหนือ แต่ไม่รู้ชิงพื้นที่ได้หรือไม่|พลเอก ประวิตร วงษ์สุวรรณ หัวหน้าพรรคพลังประชารัฐ เผยเมื่อวันศุกร์ (10 ก.พ.) ว่าตนมอบหมายให้ นายธรรมนัส พรหมเผ่า สมาชิกสภาผู้แทนราษฎร (ส.ส.) จ.พะเยา ดูแลการหาเสียงเลือกตั้งในพื้นที่ภาคเหนือการเคลื่อนไหวนี้มีขึ้นหลังจากนายธรรมนัสและ ส.ส. พรรคเศรษฐกิจไทยจำนวนหนึ่ง ย้ายกลับมาสังกัดพรรคพลังประชารัฐ เมื่อวันศุกร์ (9 ก.พ.) ได้แก่หัวหน้าพรรคพลังประชารัฐรายนี้ ซึ่งดำรงตำแหน่งรองนายกรัฐมนตรีด้วย ให้ความเห็นหลังจากถูกผู้สื่อข่าวถามให้ประเมินว่าพรรคพลังประชารัฐจะได้ ส.ส. ถึง 20 ที่นั่งหรือไม่ โดยตอบว่า "ถ้าสื่อรู้ก็ตอบมา เพราะต้องรอให้มีการประเมินถึงจะทราบ"ผู้สื่อข่าวถามอีกว่าการที่นายธรรมนัสและ ส.ส. พรรคเศรษฐกิจไทย กลับเข้ามายังพรรคพลังประชารัฐนั้น จะทำให้คว้าเก้าอี้ ส.ส. ในภาคเหนือได้จำนวนมากหรือไม่ พล.อ.ประวิตรตอบว่าตนก็ไม่รู้เหมือนกัน
รัฐบาลยืนยัน ขึ้นเงินเดือน อบต.ไม่เกี่ยวหาเสียง หวังบุคคลากรท้องถิ่นพัฒนาขึ้น|รัฐบาล ขึ้นเงินเดือน อบต. ตามข้อร้องเรียนไม่ขึ้นมา 10 ปี ยื่นตั้งแต่ปี 62 ย้ำปี 66 โควิดคลี่คลาย จึงอนุมัติ หวังบุคคลากร-ท้องถิ่นพัฒนาขึ้น ไม่เกี่ยวหาเสียงการเมืองน.ส.ทิพานัน ศิริชนะ รองโฆษกประจำสำนักนายกรัฐมนตรี กล่าวถึงกระแสวิพากษ์วิจารณ์พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหมกรณีขึ้นเงินเดือนให้กับผู้บริหารองค์การบริหารส่วนตำบล (อบต.)ว่า เป็นเรื่องที่มีการดำเนินการตามกระบวนการอย่างเป็นขั้นตอนโดยสมาคม อบต.แห่งประเทศไทยได้ยื่นข้อเสนอต่อ กระทรวงมหาดไทยมาตั้งแต่ปี 2562 เนื่องจากไม่ได้มีการปรับค่าตอบแทนให้สอดคล้องกับสถานการณ์ปัจจุบันมานานกว่า 10 ปี และได้มีการติดตามความคืบหน้ามาเป็นลำดับโดยในข้อเรียกร้องสมาคมอบต.แห่งประเทศไทย เมื่อปี 2562 นั้น พล.อ.อนุพงษ์ เผ่าจินดา รัฐมนตรีว่าการกระทรวงมหาดไทย เห็นด้วยในหลักการ ทั้งบรรเทาความเดือดร้อนและค่าครองชีพที่เพิ่มขึ้น และก่อนหน้านี้ได้มีการปรับขึ้นเงินเดือนของกำนันและผู้ใหญ่บ้านไปแล้วก่อนปี 2562 ดังนั้น เพื่อลดความเหลื่อมล้ำ และหลักธรรมาภิบาลจึงเห็นควรปรับขึ้นเงินเดือนให้ เพื่อแก้ไขเรื่องดังกล่าวให้รวดเร็วที่สุด แต่ขณะนั้นมีสถานการณ์วิกฤติการแพร่ระบาดของเชื้อไวรัสโควิด-19 จึงต้องชะลอไปก่อนส่วนที่นายพีระพันธุ์ สาลีรัฐวิภาค นำเข้าสู่กระบวนการแก้ไขปัญหา ก็เป็นไปตามขั้นตอนการแก้ไขปกติ ไม่ได้มีนัยทางการเมืองใดๆ หรือเกี่ยวข้องกับการหาเสียงเลือกตั้ง ที่จะหยิบยกมาโจมตีกันทั้งนี้ ในส่วนการบริหารของ “พล.อ.ประยุทธ์” สะท้อนให้เห็นว่า ให้ความสำคัญกับการพัฒนาท้องถิ่นทุกหน่วยงาน ยกระดับคุณภาพชีวิตประชาชน ซึ่งการปรับขึ้นเงินเดือนจะเป็นขวัญและกำลังใจของคนทำงานและลดความเหลื่อมล้ำได้ส่วนหนึ่งด้วย 
