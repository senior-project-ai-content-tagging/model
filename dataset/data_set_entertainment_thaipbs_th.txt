ความหมายของไม้เมืองเทศอย่าง “กุหลาบ” กับการเชื่อมร้อยอารยธรรมต่างแดนเปอร์เซีย|ดอกไม้ขายดีช่วงวันวาเลนไทน์เห็นจะไม่พ้นดอกกุหลาบ ที่เชื่อกันว่าเป็นสัญลักษณ์แทนความรัก กุหลาบเข้ามาในไทยพร้อมกับอารยธรรมต่างแดนของเปอร์เซีย ที่ยังคงหลงเหลือในภาษาและวัฒนธรรม ชวนติดตามที่มาและความหมายของกุหลาบวันนี้ (10 ก.พ. 2559) ผู้สื่อข่าวรายงานว่า ขึ้นชื่อว่าเป็นราชินีแห่งดอกไม้ที่งามสง่าน่าชื่นชม ด้วยลักษณะหลากสีมีหนามเป็นอาวุธ รู้จักกันในชื่อ “ดอกกุหลาบ” ดอกไม้ชนิดหนึ่งที่พจนานุกรมระบุความหมายไว้ว่า มีหลากพรรณ หลายสี ทั้งไม้พุ่มและไม้เลื้อยไม่เพียงรูปลักษณ์ แต่เพราะกลิ่นหอมอ่อนๆ ทำให้กุหลาบเป็นดอกไม้ที่มีการกล่าวถึงในเมืองไทยมานานกว่า 400 ปี ปรากฏให้เห็นจากการใช้คำว่ากุหลาบและน้ำดอกไม้เทศแทนน้ำกุหลาบ ในกาพย์ห่อโคลงนิราศธารโศก พระนิพนธ์ของเจ้าฟ้าธรรมธิเบศร์ ในสมัยอยุธยาธีรนันท์ ช่วงพิชิต นักวิชาการจากศูนย์ข้อมูลประวัติศาสตร์ชุมชนธนบุรี บอกว่า ถ้าได้อ่านวรรณกรรมหลายเล่ม จะรู้ว่ามีการพูดถึงเรื่องความงาม ความหอม หรือสิ่งที่ประทินความงาม จากชาวเปอร์เชีย เดินทางมายังแถบบ้านเราตั้งแต่สมัยอยุธยาตอนกลาง หากนับช่วงประวัติศาสตร์ก็ตั้งแต่ปี 2143 หรือปลายสมเด็จพระนเรศวร ซึ่งเส้นทางของดอกไม้และน้ำดอกไม้เทศที่เดินทางมาถึงนั้น เป็นสิ่งต้องตาต้องใจราชสำนักและสามัญชนขณะที่ ศ.เกียรติคุณ กุสุมา รักษมณี อดีตอาจารย์ภาควิชาภาษาตะวันออก คณะโบราณคดี มหาวิทยาลัยศิลปากร กล่าวว่า ในนิราศธารโศกมีการกล่าวถึงกุหลาบ ในท่องที่ว่า “กุหลาบบานกลีบช้อย คิดกะทงน้อยวางพานทอง” แสดงว่าคำนี้มีมานานแล้ว ในพจนานุกรมสมัย ร.4 เองก็พูดถึงดอกไม้นี้ ระบุเป็นดอกไม้ดี สีแดงอ่อน งามนัก กลิ่นดีด้วย ต้นเดิมเอามาแต่เมืองเทศ ก็คือไม่ใช่ต้นไม้พื้นถิ่นไทยนั่นเองนอกจากนี้ ความหมายของกุหลาบ ในหนังสืออักขราภิธานศรับท์ของหมอบรัดเลย์ที่ระบุว่า เป็นไม้เมืองเทศ นี้เอง ทำให้นักภาษาศาสตร์วิเคราะห์ที่มาของคำว่า กุหลาบเป็นคำที่มาจากภาษาเปอร์เซียธีรนันท์ นักวิชาการจากศูนย์ข้อมูลประวัติศาสตร์ชุมชนธนบุรี อธิบายรากศัพท์ของคำว่ากุหลาบไว้ว่า กุหลาบเป็นการสนธิคำระหว่าง “กูล” กับ “ออบ” ซึ่งกูลหมายถึงดอกไม้ทุกชนิดในภาษาเปอร์เซีย มีรากเหง้ามากว่า 5,000 ปี ฉะนั้น เมื่อมาประยุกต์กับภาษาอาหรับคือออบ ที่หมายถึงน้ำ เมื่อกูลรวมกับออบคนไทยจึงรู้จักกันในนามกุหลาบทั้งนี้ ไม่เพียงหลักฐานทางประวัติศาสตร์ แต่อีกสิ่งที่สะท้อนว่าเปอร์เซียหรืออิหร่านเป็นดินแดนที่ทำให้กุหลาบเป็นที่รู้จักในประเทศไทย คือการที่เปอร์เซียเป็นแหล่งผลิตน้ำกุหลาบมาจนถึงปัจจุบัน นับว่าเป็นการเดินทางของภาษาที่เข้ามาพร้อมกับวัฒนธรรมจากต่างแดนความหมายของไม้เมืองเทศอย่าง “กุหลาบ” กับการเชื่อมร้อยอารยธรรมต่างแดนเปอร์เซีย http://news.thaipbs.or.th/content/250094 #ThaiPBSnews #กุหลาบ #วาเลนไทน์ #ไทยบันเทิง----------------------------------------------------------------ดอกไม้ขายดีช่วงวันวาเลนไทน์เห็นจะไม่พ้นดอกกุหลาบ ที่เชื่อกันว่าเป็นสัญลักษณ์แทนความรัก กุหลาบเข้ามาในไทยพร้อมกับอารยธรรมต่างแดนของเปอร์เซีย ที่ยังคงหลงเหลือในภาษาและวัฒนธรรม ชวนติดตามที่มาและความหมาย 
ช่างพิมพ์ราชบุรีหวั่น ไร้ผู้สืบทอดเทคนิคเรียงพิมพ์ตะกั่วโบราณสมัยสงครามโลกครั้งที่ 2 |กว่า 50 ปี ที่ช่างเรียงพิมพ์เพียงคนเดียวของโรงพิมพ์เจริญสิน จ.ราชบุรี ยังสานต่อการพิมพ์แบบโบราณรับจ้างทำงานพิมพ์ทั้งภาษาไทยและภาษาจีน อีกด้านยังเป็นแหล่งเรียนรู้ให้ลูกหลาน แต่อนาคตที่ยังไร้คนสืบทอด อาจถึงคราวที่เทคนิคเรียงพิมพ์โบราณในท้องที่ต้องดับสูญวันที่ (28 ก.พ. 2559) ผู้สื่อข่าวรายงานว่า เทคนิคการเรียงพิมพ์แบบโบราณ ตั้งแต่ยุคสงครามโลกครั้งที่ 2 วันนี้ยังคงทำหน้าที่ถ่ายทอดข้อความทั้งภาษาไทยและจีน โดยช่างพิมพ์ต้องนำอักษรแต่ละตัวมาเรียงเป็นคำให้แม่นยำ เมื่อเข้าเครื่องพิมพ์แล้วก็ยังต้องคอยดูอย่างใกล้ชิด ไม่ให้แรงพิมพ์มากเกินไปจนหมึกเลอะ ในแต่ละขั้นตอนที่ค่อนข้างละเอียดอ่อน ทำให้งานพิมพ์แต่ละแผ่นคมชัดตามสั่ง เป็นสิ่งที่ ชั้น แดงพยนต์ หรือ น้อย โรงพิมพ์ ช่างประจำโรงพิมพ์เจริญสิน ริมคลองดำเนินสะดวก จ.ราชบุรี ยึดถือมาตลอด 40 ปีหากปัจจุบัน การเรียงพิมพ์ที่ใช้เวลาและความปราณีตถูกแทนที่ด้วยเทคโนโลยีการพิมพ์แบบใหม่ เหลือ น้อย โรงพิมพ์ ในวัย 63 ปี เป็นช่างฝีมือคนสุดท้าย ที่ยังคงทำหน้าที่เรียงพิมพ์และให้ความรู้ผู้มาเยือนคำจีนเกือบ 4,000 ตัว ทำจากตะกั่วยังถูกใช้งาน มีลูกค้าประจำเป็นศาลเจ้านับ 10 แห่ง ใน จ.ราชบุรี จ.เพชรบุรี จ.สมุทรสาคร และ จ.นครปฐม ว่าจ้างพิมพ์ใบปลิวงานประจำปี รวมถึงงานของสมาคมตระกูลแซ่ต่างๆ ส่วนภาษาไทยมีทั้งใบเสร็จประปาหมู่บ้าน การ์ดเชิญงานบวชและงานแต่งแต่เมื่อโรงหล่อตัวพิมพ์ตะกั่วปิดกิจการ ซึ่งเป็นไปตามการเปลี่ยนผ่านของยุคสมัยใหม่ ช่างชั้น ระบุว่า ตัวพิมพ์ตะกั่วเดิมของโรงพิมพ์เจริญสินจำนวนไม่น้อยก็สึกกร่อนตามอายุ ทำให้ต้องเลี่ยงการพิมพ์คำบางคำ หรือแก้ไขตามหน้างาน เช่น ตัดหางตัวพิมพ์ตะกั่ว ป.ปลา เพื่อใช้แทน บ.ใบไม้ขณะที่ วรรณ เจริญสิน ทายาทโรงพิมพ์เจริญสิน บอกว่า อยากโรงพิมพ์นี้อยู่เป็นของโบราณของครอบครัว แต่ก็มีปัญหาเพราะการดำเนินกิจการไม่คุ้มทุนเกือบ 60 ปีที่เสียงเครื่องเรียงพิมพ์โบราณ เสมือนเป็นส่วนหนึ่งของชุมชนริมคลองดำเนินสะดวก บริเวณหลัก 5 แต่เมื่อช่างฝีมือและอุปกรณ์เริ่มขาดแคลน ในอนาคตอาจมีการเปลี่ยนแปลงจากโรงพิมพ์เชิงธุรกิจเป็นพิพิธภัณฑ์ เพื่ออนุรักษ์ความทรงจำในอดีต ให้โรงพิมพ์เก่าแก่แห่งนี้ทำหน้าที่เล่าเรื่องของชุมชนต่อไป'เจริญสิน' โรงพิมพ์แบบเรียงพิมพ์ ราชบุรี แหล่งเรียนรู้ที่ยังมีชีวิต ---------เหลือช่างพิมพ์แบบเรียงพิมพ์เพียงคนเดียว ที่สานต่อเจริญสินการพิมพ์ ราชบุรี ให้ยืนหยัดมาครึ่งศตวรรษ แม้ยังมีงานจ้างพิมพ์ทั้งภาษาไทยจีน แต่เทคนิคการพิมพ์โบราณแทบไร้คนสืบทอด ตัวอักษรก็สึกกร่อนตามอายุ ทำให้อนาคตแหล่งเรียนรู้ที่ยังมีชีวิตของท้องถิ่นอาจต้องเปลี่ยนแปลง#ไทยบันเทิง #ThaiPBS 
เมืองหลวงออสเตรเลีย อนุญาตให้นักกราฟิตีพ่นสีกำแพงแบบถูกกฎหมาย |กรุงแคนเบอร์รา เมืองหลวงของออสเตรเลียเปลี่ยนยุทธศาสตร์ ชวนนักกราฟิตีพ่นสีกำแพงถูกกฎหมาย เพิ่มบรรยากาศสนุกสร้างสีสันให้ชุมชน ยังลดค่าใช้จ่ายเพื่อล้างภาพไม่พึงประสงค์บนกำแพงได้ถึง 12.7 ล้านบาทต่อปีวันนี้ (17 ก.พ. 2559) สำนักข่าวต่างประเทศรายงานว่า ในปัจจุบันมุมมองของแต่ละคนที่มีต่อภาพกราฟิตีหรือการเขียนภาพข้างกำแพง แตกต่างกันออกไป บางคนมองว่าเป็นการสร้างบรรยากาศใหม่ๆ เพิ่มสีสันให้แก่พื้นที่ แต่บางคนอาจเห็นว่าภาพกราฟิตีนั้นไม่สวยงาม ทำให้บ้านเมืองดูไม่มีระเบียบแต่ที่กรุงแคนเบอร์รา เมืองหลวงของออสเตรเลีย รัฐบาลท้องถิ่นกลับให้การยอมรับศิลปะรูปแบบนี้ และจัดตั้งกลุ่มศิลปินกราฟิตีให้ช่วยกันวาดภาพ แต่งแต้มสีสันบนกำแพงให้สวยงาม แทนการเสียเงินลบภาพบนกำแพงทั้งนี้ อาจกล่าวได้ว่า ที่ผ่านมาการเขียนภาพบนกำแพงหรือกราฟิตี เป็นปัญหาเรื้อรังของเมืองต่างๆ ทั่วโลก เช่นเดียวกับที่กรุงแคนเบอร์ราในอดีต ซึ่งแต่ละปีรัฐบาลท้องถิ่นกรุงแคนเบอร์รา ต้องทุ่มเงินถึง 5 แสนดอลล่าร์ออสเตรเลีย หรือราว 12.7 ล้านบาท เพื่อลบภาพกราฟิตีออกจากกำแพง ก่อนจะเปลี่ยนยุทธศาสตร์ใหม่เป็นการสนับสนุนแทนหลุยส์ เอ็มเบอร์สัน ผู้ประสานงานการวาดภาพกราฟิตีคนแรกของกรุงแคนเบอร์รา บอกว่า นักกราฟิตีในเมืองต่างตื่นเต้นที่มีตำแหน่งงานนี้ และตัวเธอก็อยากทำงานเพื่อผลักดันให้การวาดกำแพงในเชิงสร้างสรรค์เกิดขึ้น ซึ่งจะเป็นประโยชน์กับทุกคนเมื่อจบงาน“งานที่เราต้องทำ คือการแทนที่บนกำแพงด้วยภาพกราฟิตีสวยๆ แทน ซึ่งเรียกว่าเป็นโครงการวาดภาพกำแพงอย่างถูกกฎหมายก็ได้” เอ็มเบอร์สัน ระบุขณะที่ หนึ่งในผู้วาดภาพกราฟิตีไม่ประสงค์ออกนาม บอกว่า การที่ได้มีพื้นที่มาทำงานในวันเสาร์พร้อมกับใช้เวลากับเพื่อนๆ และวาดภาพบนกำแพงใหญ่ๆ นั้นเยี่ยมยอดมากอย่างไรก็ดี โครงการวาดภาพบนกำแพงอย่างถูกกฎหมาย ช่วยกระตุ้นให้ผู้วาดภาพกราฟิตี ใช้ความพยายามในการสร้างผลงานมากขึ้นแพ็ททริก โนแลน เจ้าหน้าที่เทศบาลในแคนเบอร์รา กล่าวว่า ก็เป็นเรื่องดีที่นักกราฟิตีจะสามารถออกมาวาดภาพ และใช้พื้นที่บนกำแพงได้ทั้งวันทั้งคืน โดยไม่ต้องเสี่ยงถูกตำรวจไล่นอกเปิดพื้นที่บนกำแพงให้วาดภาพแล้ว ในเมืองแคนเบอร์รายังเปิดเวิร์คชอปศิลปะแขนงนี้ให้แก่ผู้ที่สนใจ ด้วยความหวังว่าจะทำให้นักวาดภาพกำแพงพัฒนาผลงานให้งดงามยิ่งขึ้น รวมทั้งสร้างมิตรภาพระหว่างศิลปิน และยังช่วยเป็นพี่เลี้ยงให้ศิลปินกราฟิตีรุ่นใหม่ๆ ด้วยสำนักข่าวต่างประเทศรายงานอีกว่า กราฟิตีเคยได้รับการเรียกขานว่าเป็นศิลปะด้านมืด ส่วนหนึ่งเป็นเพราะผู้วาดมักวาดภาพบนกำแพงในตอนกลางคืน และปกปิดตัวตนของคนวาด แต่ตอนนี้ เมื่อเปิดพื้นที่กำแพงให้ได้สร้างสรรค์ผลงานอย่างถูกกฎหมาย และความต้องการต่อศิลปะแขนงนี้ก็เพิ่มมากขึ้นทุกที ทำให้กราฟิตี้กลายเป็นวัฒนธรรมที่ได้รับการยอมรับมากขึ้นทุกขณะ ยิ่งทางการเมืองยื่นมือเข้าสนับสนุน ก็ทำให้บรรดาศิลปินบนท้องถนนเหล่านี้ได้บรรเลงสีสันกันสมใจ17 ก.พ. ข่าว 09.00 น.ออสเตรเลียจัดตั้งกลุ่มศิลปินกราฟิตี้ วาดภาพแต่งแต้มสีสันบนกำแพงให้สวยงาม แทนการเสียเงินลบภาพบนกำแพง #ThaiPBSnews #ออสเตรเลีย #กราฟิตี้ #ศิลปิน  
คุณค่าศิลปะจากเทศกาลรอยสัก Mondial du Tatouage |แม้การสักจะเป็นที่ยอมรับมากขึ้น จนมีการจัดเป็นเทศกาลใหญ่ระดับชาติที่ฝรั่งเศส หากแต่สถานภาพของช่างสักที่ไม่ต่างอะไรกับผู้สร้างสรรค์งานศิลปะ กลับถูกมองเป็นเพียงอาชีพรับจ้างทั่วไป จึงมีความพยายามผลักดันให้การสักได้รับการยอมรับในฐานะศิลปะแขนงหนึ่งช่างสักแถวหน้ากว่า 360 คน จาก 35 ประเทศทั้งยุโรป ญี่ปุ่น และไทยมาแสดงฝีมือสร้างงานศิลป์บนผิวหนัง ในเทศกาล Mondial du Tatouage หรือ The World of Tattoo งานเอ็กซ์โปการสักในฝรั่งเศส ซึ่งจัดต่อเนื่องมาเป็นปีที่ 4 ฟิบส์ ช่างสักจากปอร์โต ริโก กล่าวว่า ภูมิใจที่เป็นส่วนหนึ่งของเทศกาลรอยสักที่ใหญ่ที่สุดในโลกโจอี้ ออร์เตก้า ช่างสักจากเท็กซัส กล่าวว่า ลูกค้าในปัจจุบันต้องการรอยสักที่มีเอกลักษณ์มากขึ้น จากเดิมที่พอใจกับแบบที่ทางร้านเตรียมไว้ เดี๋ยวนี้พวกเขาต้องการรอยสักที่ไม่ซ้ำกับใคร ส่วนหญิงผู้นี้ตัดสินใจสักครั้งแรก เพราะอยากมีรอยสักเหมือนกับแม่ที่มีรอยสักของตัวเองอยู่แล้วในงานซึ่งจัดขึ้นช่วงสุดสัปดาห์ที่ผ่านมา มีผู้หลงใหลรอยสักทั่วโลกกว่า 30,000 คน มาร่วมเทศกาลตลอดทั้ง 3 วัน โดยรอยสักที่ได้รับความนิยม นอกจากสไตล์คลาสสิกแบบชนเผ่าโพลินีเซียนและรอยสักแบบญี่ปุ่นแล้ว สไตล์ที่กำลังมาแรงอย่างมากในยุคนี้ คือการสักแบบ trash polka ที่คิดค้นโดยคู่หูช่างชาวเยอรมัน ซีโมน ฟัฟ และวอลโก แมร์ชสกี้ ซึ่งเป็นการสักลายที่ใช้สีแดงและดำ มาสร้างลวดลายที่เน้นความสมจริงศิลปะการสักเป็นที่ยอมรับในฝรั่งเศสมากขึ้น จากเดิมที่เคยเป็นที่นิยมแต่บรรดาทหารเรือและแก๊งซิ่งมอเตอร์ไซค์ ปัจจุบัน 1 ใน 5 ของหนุ่มสาวเมืองน้ำหอมอายุระหว่าง 25 - 35 ปี ต่างมีรอยสักบนร่างกายอย่างน้อย 1 แห่ง จากเดิมที่เคยมีร้านสักทั่วประเทศเพียง 15 แห่งในปี 1982 วันนี้ฝรั่งเศสมีรอยสักเปิดบริการกว่า 1,500 แห่งหนึ่งในผู้ที่ทำให้ศิลปะการสักเป็นที่นิยมในแดนน้ำหอม คือ ตินติน ผู้ก่อตั้งเทศกาล Mondial du Tatouage ฉายาราชาช่างสักแห่งฝรั่งเศส ที่เคยฝากฝีมือการลงรอยสักให้กับคนดังทั้งดีไซเนอร์ ฌอง พอล โกติเยร์ และนักเทนนิส ยานนิก โนอาร์ ซึ่งบทบาทในปัจจุบันของเขา คือการผลักดันให้การสักได้รับการยอมรับในฐานะศิลปะแขนงหนึ่ง เนื่องจากกฎหมายฝรั่งเศสไม่จัดให้ช่างสักอยู่ในหมวดอาชีพศิลปิน ซึ่งเป็นอาชีพที่ทางการให้สิทธิลดหย่อนภาษีมูลค่าเพิ่มช่างสักจึงไม่ได้รับสิทธิประโยชน์เหมือนที่จิตรกร, ช่างภาพ, นักเขียน หรือนักแต่งเพลงได้รับ ซึ่งปัญหาสำคัญมาจากความเชื่อของคนที่ยังคงมองว่าผิวหนังไม่ใช่พื้นที่สร้างงานศิลปะ เหมือนกับที่ผืนผ้าใบของจิตรกรหรือแผ่นฟิล์มของผู้กำกับเป็นที่ยอมรับ ตินติน จึงหวังว่าวันหนึ่งสังคมจะให้การยอมรับ เพราะสำหรับเขาแล้ว การสักต่างจากแฟชั่นที่เปลี่ยนแปลงไปอย่างรวดเร็ว แต่รอยสักเป็นศิลปะที่สร้างสรรค์ เพื่อการดำรงอยู่อย่างถาวรตินติน กล่าวว่า อาชีพช่างสัก มีคุณลักษณะของศิลปินตรงกับการจำกัดความของยูเนสโก เขายังล่ารายชื่อบนโลกออนไลน์ เพื่อให้ทางการฝรั่งเศสยอมรับอาชีพช่างสักในฐานะศิลปิน ซึ่งมีผู้ลงชื่อสนับสนุนแล้วกว่า 14,000 ราย
หนทาง “เด็กเล่นเกม” สู่สนามแข่ง “นักกีฬา อี-สปอร์ต” สร้างตัวตน-รายได้-อาชีพ |เปลี่ยนทัศนคติใหม่ให้ผู้ปกครอง-สังคมไทย เมื่อเกมกลายเป็นอุตสาหกรรมหรือ “อี-สปอร์ต” ที่มีมูลค่ามากกว่าแวดวงฮอลลีวูด โดยรางวัลผู้ชนะสูงสุดในปัจจุบันอยู่ที่ 400 ล้านบาท ขณะที่เยาวชนไทยหลายคนสร้างชื่อเสียงให้ประเทศ และหอบเงินรางวัลกลับบ้านแล้วไม่น้อยเมื่อมีข่าวไม่ดีเกี่ยวกับเด็กและเยาวชน หนึ่งในจำเลยที่มักจะถูกเอ่ยขึ้นเพื่อกล่าวโทษคือ “เกมคอมพิวเตอร์” ทั้งเรื่องความรุนแรง ติดเกมจนหนีเรียน กระทั่งหนีออกจากบ้าน รายการศิลป์สโมสรชวนพูดคุยอีกด้านของเกมกับอดีตเด็กติดเกม ที่ผันตัวมาเป็นกูรูด้านเกม สร้างชื่อ สร้างรายได้ จากเกมกานดา แย้มบุญเรือง พิธีกรรายการร่วมพูดคุยกับ พี่แว่น-ชนิกนันท์ ทิพย์ไพโรจน์ ผู้ก่อตั้งเว็บไซต์ FPS Thailand.com และ อาร์ต-วีระศักดิ์ บุญชู นักกีฬา อี-สปอร์ตปัจจุบันการเล่นเกมพัฒนาเป็นกีฬาอี-สปอร์ต (E-Sport) อยากรู้ว่าคืออะไรพี่แว่น : อี-สปอร์ต คืออิเล็กทรอนิกส์ สปอร์ต ถือเป็นกีฬาในร่ม ซึ่งในเกาหลีใต้กำลังนิยม เช่น หมากรุก แต่ปัจจุบันได้บรรจุเกมเข้าไป ซึ่งการเล่นเกมอี-สปอร์ตเป็นการแข่งขันที่มีเงินรางวัลเป็นเป้าหมายเพื่อให้คนจริงจังมากขึ้น ปัจจุบันยอดเงินรางวัลที่สูงที่สุดคือ 400 ล้านบาท ขณะที่รางวัลรวมทั้งหมด 16 ตำแหน่ง มูลค่า 18 ล้านดอลลาร์สหรัฐฯ หรือ 630 ล้านบาทการเติบโตของ อี-สปอร์ต ในประเทศไทยเป็นอย่างไรพี่แว่น : กีฬา อี-สปอร์ตในบ้านเราเติบโตไว โตตามอินเทอร์เน็ตบรอดแบนด์ ที่ไหนอินเตอร์เน็ตเข้าถึงเรื่องเกมก็โตตาม แต่ไทยยังอยู่ช่วงเริ่มต้น ยังเป็นผู้ตามประเทศที่ทำมานานอาร์ต : แม้ไทยยังตามอยู่ แต่ช่วง 5-10 ปีที่ผ่านมา ถือเป็นการพัฒนาก้าวกระโดด โดยมาจากการที่ผู้ใหญ่ให้การสนับสนุน มองเห็นความสำคัญมากขึ้น และผลักดันให้การเล่นเกมแบบกีฬาออกมาในภาพลักษณ์ที่ดีการเล่นเกมจนกลายเป็นกีฬาที่แข่งขันได้ในระดับโลก มีวิธีการเล่นอย่างไรพี่แว่น : คำถามนี้ทำให้เราต้องกลับมามองสังคมไทย เพราะที่ผ่านมาคนมักมองว่าเกมก็คือเกม แต่จริงๆ เกมเป็นอุตสาหกรรมอย่างหนึ่ง และอี-สปอร์ตก็เป็นหนึ่งในฟันเฟืองนั้น ในเกาหลีใต้ถือว่าเกมเป็นอุตสาหกรรมหลัก นักกีฬาอี-สปอร์ตต่างจากคนเล่มเกมทั่วไปตรงที่หลังจากเล่นเกมเสร็จแล้วจะมีการซ้อมทีม หรือพูดคุยกับโค้ชและทีมว่าแผนที่เล่นดีมั้ย แทกติกนี้เป็นอย่างไร อาร์ต : การเล่นเกมทั่วไปต่างจากการเล่นแบบ อี-สปอร์ต ตรงที่การเล่นเกมทั่วไปที่กลับจากการทำงานหรือเรียนจะเน้นการพักผ่อน แต่ อี-สปอร์ต คือการฝึกฝน การแบ่งเวลา การสร้างวินัยให้ตัวเอง รวมถึงการทำทีม และลงแข่งขันเพื่อพัฒนาศักยภาพตัวเอง ในอุตสหกรรมเกม อี-สปอร์ต ประกอบด้วยคนหลากหลายสาขาอาชีพ ไม่ใช่แค่คนเล่นเกมพี่แว่น : ใช่ครับ อุตสาหกรรมนี้รวมไปถึงนักออกแบบเกม นักจัดอีเวนต์ต่างๆ และตอนนี้เม็ดเงินที่วนอยู่ในระบบของอุตสาหกรรมเกม แซงหน้ารายได้จากวงการฮอลลีวูดไปแล้ว อุตสาหกรรมเกมจึงได้รับความนิยมมากขึ้นแวดวง อี-สปอร์ต ของไทยพัฒนาไปถึงระดับไหน และมีใครไปสร้างชื่อเสียงให้ประเทศแล้วบ้างพี่แว่น : บุคลากรในอุตสาหกรรมเกมของบ้านเรายังน้อยอยู่ เดินผ่านก็จำหน้ากันได้แต่มีน้องๆ ไปสร้างชื่อที่ต่างประเทศหลายปีแล้ว เพียงแต่ไม่ค่อยเป็นข่าว เช่น แชมป์โลกเกมแร็กนาร็อก (Ragnarok) แชมป์โลกเกมพอยต์ แบลงค์ (Point Blank) สองสมัยในปี 2011 และ 2015 ที่อินโดนีเซีย แชมป์โลกเกมสเปเชียล ฟอร์ซ (Special Force) แชมป์เกมเอ็กซ์-ช็อต (X-Shot) และรองแชมป์โลกการ์ดต่างๆ มีเงินรางวัลมากมาย อย่างพอยต์ แบลงค์ที่อินโดนีเซีย ผู้ชนะได้เงินรางวัลเกือบ 2 ล้านบาทรางวัลที่ได้รับมากที่สุดตลอดที่อยู่ในวงการเกมมานานกว่า 10 ปี จำนวนได้เท่าไหร่อาร์ต : ผมได้รางวัลสูงสุดคือ 200,000 บาท ประเภทแข่งทีมกับเกมฟีฟาออนไลน์ แต่ถ้าในนามสังกัดทีม มีสมาชิกไปได้รางวัลจากต่างประเทศมาร่วม 1 ล้านบาท นอกเหนือจากรางวัล ยังมีประสบการณ์ที่ได้ประลองฝีมือกับนักอี-สปอร์ตต่างประเทศด้วยเยาวชนที่เล่นเกมมีอยู่เยอะ แต่ทำไมคนเข้าสู่วงการ อี-สปอร์ต กลับมีจำนวนไม่มากพี่แว่น : คนที่ประสบความสำเร็จใน อี-สปอร์ต ของไทยมีจำนวนน้อย แม้จะมีหลายทีม หลายสังกัดที่ทำเรื่องนี้อย่างจริงจัง ส่วนหนึ่งอาจเป็นเพราะวงการนี้เพิ่งเริ่มต้น และยังต้องการการผลักดันจากทุกภาคส่วน แต่ไม่ใช่รอให้ผู้ใหญ่มาสนับสนุนโดยที่ตัวเองไม่ทำอะไรเลย เราต้องทำให้ผู้ใหญ่เห็น เช่น ฝึกฝนให้ได้แชมป์เงินรางวัล 400 ล้านบาท ถึงตอนนั้น ผู้ใหญ่น่าจะมองเห็นอะไรบางอย่างในวงการเกมบ้างอาร์ต : เราเริ่มต้นกันค่อนข้างช้า ถ้าเทียบกันต่างประเทศที่เริ่มมาแล้ว 10 ปี เราเพิ่มเริ่มมาแค่ 3-5 ปี ซึ่งก็ไม่ได้โทษใคร ยังจำได้ว่าวันที่ได้เงินรางวัล 200,000 บาทกลับบ้าน แม่ของผมมีมุมมองต่อเกมเปลี่ยนไป จากเสียงแข็งๆ ก็กลายเป็นเสียงอ่อนทันที และตอนนี้ผมก็พัฒนาตัวเองมาอยู่ในส่วนของเบื้องหลังด้วย เช่น กลายเป็นผู้สร้างหรือผู้จัดการแข่งขันพี่แว่น : วงการเกมไม่จำเป็นต้องเล่นเกมเก่ง ถ้าชอบเกมแต่เล่นเกมไม่เก่งก็มีอีกหลายอาชีพให้ทำได้ เช่น คนแนะนำเกมขณะเล่น คนพากย์เกมระหว่างแข่งขัน ทำเว็บไซต์ที่เกี่ยวกับเกม หรือทำคลิปรีวิวสินค้าเกี่ยวกับเกมในยูทูป ผมก็เริ่มต้นจากศูนย์และเป็นคนที่เล่นเกมไม่เก่งก็ทำอย่างอื่นแทนแต่เมื่อเวลาเกิดปัญหากับเด็กและเยาวชน มักจะมีการโทษว่าเกมเป็นส่วนหนึ่งที่ปลูกฝังความรุนแรง แท้จริงแล้วเกมมีส่วนจริงหรือไม่พี่แว่น : ยอมรับว่าเกมเป็นองค์ประกอบหนึ่งที่ทำให้เกิดปัญหา อย่างเกมจีทีเอ (GTA) มีเนื้อหารุนแรง ไม่เหมาะที่เด็กจะเล่น แต่ต่างประเทศมีการกำหนดอายุของผู้เล่นว่าผู้ปกครองต้องตรวจสอบก่อนอนุญาตให้บุตรหลานเล่น แต่ไทยยังไม่มีการจัดเรทติ้งเกม ทำให้เยาวชนเข้าถึงได้หมดและเข้าถึงได้ง่าย ทั้งการซื้อหรือโหลดมาลองเล่นอาร์ต : พอเข้าถึงได้ง่าย เวลาในการปิดกั้นจึงทำได้ยาก ดังนั้น อาจต้องเริ่มจากครอบครัว เมื่อซื้อคอมพิวเตอร์ให้ลูกก็ควรจะจัดสรรเวลาสักนิดมาอยู่กับลูกและพูดคุยกันพี่แว่น : อย่างครอบครัวผม พ่อแม่ไม่ได้ยอมเรื่องเล่นเกมในขณะเดียวกันก็ไม่ได้ห้าม แต่จะเข้ามาพูดคุย เช่น เล่นอะไร ทำอะไร ความรู้สึกแรกๆ ของเด็กอาจรู้สึกรำคาญ แต่หลังๆ รู้สึกว่าพ่อแม่ใส่ใจถ้าผู้ปกครองพบบุตรหลานเล่นเกมที่มีเนื้อหารุนแรงเช่น ยิงกันตาย ควรทำอย่างไรอาร์ต : ผู้ปกครองอาจจะยังไม่ต้องไม่ถามหรือพูดคุยกับเด็กขณะที่เล่นเกมโดยทันที แต่อาจหาเวลาสบายๆ เช่น ตอนทานข้าวหรือออกมาเที่ยวข้างนอกถามว่าเกมนี้เป็นอย่างไร ซึ่งจะดีกว่าการเข้าไปดุด่าหรือห้ามเล่นทันที เพราะยิ่งห้ามเหมือนยิ่งยุ ควรให้ความเข้าใจมากกว่าไปปิดกั้นพี่แว่น : การตีก็ไม่ช่วยส่งผลดีอะไร ถ้าผมเป็นผู้ปกครองจะชวนลูกเล่น เพื่อจะได้รู้ว่าเกมนี้เป็นอย่างไรควรเล่นเกมอย่างไรไม่ให้เกมกลับมาทำร้ายทำตัวเราพี่แว่น : ที่จริงเกมถูกสร้างขึ้นมาเพื่อให้เล่นเพื่อความสนุก แต่สำหรับนักกีฬา อี-สปอร์ต เขาเล่นเพื่อการแข่งขัน เล่นเพื่อชิงเงินรางวัล หรือย้ายไปอยู่กับสังกัดใหญ่ในต่างประเทศ หรือเล่นเพื่อไปเป็นนักพัฒนาเกม ผมมองว่าการเล่นเกมต้องมีเป้าหมาย แต่ระหว่างทางจะเป็นตัวพิสูจน์ว่าคุณจะไปถึงเป้าหมายนั้นได้อย่างไร ถ้าเล่นเพื่อสนุกก็คือเป้าหมายอย่างหนึ่งได้ แต่ควรเล่นเพื่อความสนุกอย่างถูกต้องขอคำแนะนำสำหรับเยาวชนหรือครอบครัวของผู้ที่อยากมีอาชีพใน อี-สปอร์ตพี่แว่น : ต้องมีวินัย คำนี้เป็นหัวใจของความสำเร็จของคนในทุกวงการ การเป็นนักเล่นเกมที่มีวินัย เวลาทำอะไรจะผิดพลาดน้อยที่สุดอาร์ต : วงเกมเมืองไทยที่ยังไม่สามารถก้าวไปถึงการทำเป็นอาชีพหลักได้ มองว่าเร็วๆ นี้ ยังเป็นเรื่องยาก น้องๆ จำเป็นต้องมีในชีวิต ไม่ว่าจะเป็นการเรียนหรือการทำงาน 
คุณแม่ชาวออสเตรเลียถักเปียสวยให้ลูกสาวไปโรงเรียนทุกวัน|Shelley Gifford คุณแม่ชาวออสเตรเลียที่หลงใหลการถักเปียมาก เมื่อมีลูกสาวจึงหัดถักเปียในรูปแบบต่างๆ จนลูกสาวมีทรงผมที่น่าทึ่งไปโรงเรียนทุกวันGrace คงจะเป็นเด็กหญิงที่มีทรงผมโดดเด่นที่สุดในโรงเรียน โดยหนูน้อยมีคุณแม่เป็นนักถักเปียมากฝีมือ ทำได้หมดทั้งรูปดาว รูปหัวใจ ไปจนถึงใช้ริบบิ้นและกิ๊บติดผมสร้างสรรค์ทรงใหม่ๆ ออกมาทุกวัน นี่เป็นเพียงแค่ส่วนหนึ่งของคุณแม่ Shelley Gifford ชาวออสเตรเลียที่ทำผมให้ลูกไปโรงเรียนทุกเช้าแต่ความหลงใหลศิลปะถักเปียของเธอไม่ธรรมดา ตั้งแต่ลูกจำความได้ Gifford จึงหัดถักเปียแบบต่างๆ ตามคลิปวิดีโอสอน พอคล่องมือแล้วก็พัฒนาต่อไป จนนอกจากลูกสาวจะมีทรงผมสวยๆ ไปโรงเรียนทุกวันแล้ว ยังเปิดชั้นเรียนสอนให้คนอื่นได้อีก แถมเคยมีบางคนที่เดินเข้ามาทักทาย เนื่องจากจำสไตล์ทรงผมของลูกสาวได้Gifford บอกว่า แม้ทุกวันจะยุ่งมาก แต่สิ่งที่เธอชอบที่สุดก็คือการได้ใช้เวลาตอนเช้ากับลูก กลายเป็นกิจกรรมแสนสนุกประจำครอบครัวไปด้วยทั้งนี้ ในการถักเปียส่วนใหญ่มีเวลาเพียง 15-20 นาทีเท่านั้น Gifford บอกว่า ถ้าทรงไหนที่อยากทำแต่น่าจะใช้เวลานานกว่านั้น เธอจะมาถักในวันหยุดเสาร์และอาทิตย์แทน
มิตรภาพนักอ่านบนเส้นทางรถไฟ |การสร้างบรรยากาศใหม่ๆ อาจจะทำให้อ่านหนังสือได้มากขึ้น วันนี้ ไทยพีบีเอสจะพาออกเดินทางด้วยรถไฟ ซึ่งมีนักอ่านเกือบ 30 คนนำหนังสือเล่มโปรดมาแบ่งปันกัน 
มุมหนึ่งของตู้รถไฟ ไม่ต่างจากห้องสมุดเคลื่อนที่ เพราะมีนักอ่านเกือบ 30 ชีวิต หยิบหนังสือเล่มโปรด ไล่เรียงสายตาตามตัวอักษรไปตลอดเส้นทาง มีเวลา 1 ชั่วโมง ก่อนถึงจุดหมายปลายทางจากกรุงเทพฯ สู่ จ.นครปฐมได้ตัวหนังสือเป็นสื่อ ส่งเสียงทักทายเพื่อนใหม่ ทั้งเรื่องราวของวิญญาณขบถ ที่ฝืนกฎในดินแดนแห่งการลืมในนิยาย "อนุสรณ์สถาน" และมุมมองต่อ 3 จังหวัดชายแดนใต้ผ่านสายตาคนนอกในหนังสือ "มลายูที่รู้สึก" ซึ่ง พิเชฐ วัตตะสิริชัย หนึ่งในผู้ร่วมกิจกรรมอ่านหนังสือบนรถไฟ read on a train นำมาบอกต่อ ติดใจร่วมทริปเป็นครั้งที่ 2 เพราะชื่นชอบบรรยากาศการอ่านและเดินทางด้วยรถไฟได้เปลี่ยนบรรยากาศอ่านหนังสือและท่องเที่ยวไปในตัวทั้งการใช้พระราชวังสนามจันทร์ทำกิจกรรมแนะนำหนังสือ หรือเยือนร้านหนังสืออิสระที่ปรับแต่งมาจากบ้านสมัยรัชกาลที่ 6ขอส่งต่อความเหงาผ่านนิยายดังของฮารุกิ มุราคามิ "นอวีเจียน วู๊ด" หนังสือที่เปลี่ยนชีวิต "วิกรานต์ ปอแก้ว" จากนักอ่านสู่การลงมือเขียน และทำเพจแนะนำหนังสือในโลกออนไลน์ ซึ่งทำให้นักเขียนหน้าใหม่เห็นถึงพลังของของการแบ่งปันและคัดสรรหนังสือโดยนักอ่านกิจกรรมอ่านหนังสือบนรถไฟ จัดขึ้นเป็นครั้งที่ 3 โดยร้านหนังสืออิสระ บุ๊คบุรี ที่เปิดได้เพียง 1 ปีเศษ หากข้อจำกัดด้านสถานที่ จึงไม่สามารถสร้างพื้นที่แลกเปลี่ยนได้ การจัดกิจกรรมนอกสถานที่ จึงเป็นอีกหนึ่งกลยุทธ์สร้างภาพจำและจุดเด่นให้กับร้านหนังสือน้องใหม่ ไปพร้อมกับการจุดประกายการอ่าน ท่ามกลางยุคสมัยที่วงการน้ำหมึกยังคงซบเซา
สถาปนิกรุ่นใหม่ออกแบบการใช้สอยพื้นที่สาธารณะ นำร่องสถานีรถไฟหัวลำโพง|หากไม่ทดลองทำดู คงไม่รู้ว่าโถงอาคารโล่งๆ ในหัวลำโพงจะรองรับกิจกรรมระหว่างพักรอรถไฟได้หลากหลายอย่างไรบ้าง จากการตั้งคำถามนี้กลุ่มสถาปนิกรุ่นใหม่ จึงหาคำตอบด้วยงานออกแบบพื้นที่สาธารณะแบบไทยๆ สำหรับคนที่รอรถไฟเป็นเวลานานเรียกว่าเป็นการรอรถไฟที่ต่างบรรยากาศไปจากเดิมๆ เมื่อพื้นที่ 144 ตารางเมตร กลางโถงสถานีรถไฟหัวลำโพงถูกแปลงโฉมด้วยเสื่อ เก้าอี้บีนแบ็ก ดอกไม้ดูสบายตา และศิลปะการเต้น นำโดยศิลปินเลือดใหม่ หลอดไฟ นวินดา ปัจฉิมสวัสดิ์ ออกแบบให้กลมกลืนกับพื้นที่จัดสรรใหม่นี่คืองานทดลองค้นหาและตั้งคำถามกับพื้นที่สาธารณะในโครงการ ASA-Community Act Network ของกลุ่มสถาปนิกรุ่นใหม่ หรือ Young CAN บนพื้นที่สาธารณะที่คนใช้ร่วมกัน ตั้งแต่คนเดินทาง นักท่องเที่ยวต่างชาติ จนถึงคนไร้บ้าน เวลาของการรอที่ยาวนานหลายชั่วโมงบนเก้าอี้พักผู้โดยสารส่วนหนึ่ง จึงเปลี่ยนมาเป็นบนลานเสื่อที่ดูราวกับสวนขนาดย่อมนักศึกษาสถาปัตยกรรมศาสตร์ ครุศาสตร์ อุตสาหกรรม นิสิตรัฐศาสตร์ และสถาปนิกชุมชนรุ่นใหม่ ที่ร่วมโครงการกว่า 30 คน จาก 6 สถาบัน ได้แลกเปลี่ยนจากสิ่งที่สังเกตได้ ผ่านพฤติกรรมการใช้สอยพื้นที่สาธารณะ เก็บผลจากงานทดลองเชิงปฏิบัติการและพบว่าเกิดปฏิสัมพันธ์ระหว่างผู้คนทั้งที่รู้จักและไม่รู้จักกันทั้งนี้ พื้นที่ยังเอื้อต่อการรอคอยด้วยรูปแบบอื่นๆ ที่มากกว่าการนั่งเฉยๆ เช่น อ่านหนังสือ ถักไหมพรม นอนพักผ่อน ทำให้คลายเหนื่อยล้าจากการเดินทางและหย่อนใจมากขึ้น อีกทั้งการศึกษายังเปิดโอกาสให้สถาปนิกได้ทำงานเพื่อประโยชน์สาธารณะการทดลองออกแบบพื้นที่สาธารณะเป็นส่วนหนึ่งของโครงการ Ten for 90 "Public Transit Lounge" สนับสนุนโดยกรรมาธิการสถาปนิกชุมชน สมาคมสถาปนิกสยามฯ ได้รับความร่วมมือจากการรถไฟแห่งประเทศไทย ให้พื้นที่เพื่อการศึกษา ก่อนนำข้อสังเกตที่ได้มาสรุปร่วมกัน เพื่อเริ่มต้นวางแนวทางการออกแบบพื้นที่สาธารณะ
เกมอินดี้สานฝันคนเมืองลาออกไปปลูกผัก|เมื่อไม่นานมานี้มีเกมหนึ่งถูกพูดถึงอย่างกว้างขวางจนเป็นปรากฏการณ์ระดับโลก จากองค์ประกอบหลายอย่างทั้งเนื้อเรื่องที่น่าสนใจ พูดถึงคนเมืองที่ลาออกไปใช้ชีวิตสโลว์ไลฟ์ปลูกผักทำไร่ สนุกได้ในราคาถูก ที่สำคัญคือมีผู้เล่นจำนวนไม่น้อยเป็นคนไทยตั้งแต่ปล่อยเกม Stardew Valley ออกมาเมื่อปลายเดือนที่แล้ว ผู้สร้างเองไม่คิดว่าเกมนี้จะประสบความสำเร็จ มีคนดาวน์โหลดถล่มทลาย แถมยังได้รับเสียงชื่นชมเป็นเอกฉันท์ด้วยเรตติ้งบวกในเว็บสตีมสูงถึง 98% ทีเดียว เห็นภาพแล้วน่าจะเดากันได้ว่านี่คือเกมสไตล์ปลูกผัก ซึ่งผู้สร้างยอมรับว่าได้แรงบันดาลใจมาจากเกม Harvest Moon อันโด่งดัง แต่มีการเพิ่มลูกเล่นในสไตล์ของตัวเอง และปรับเนื้อเรื่องให้เข้ากับยุคสมัยมากกว่าที่น่าจะโดนใจคนยุคปัจจุบัน คือจะให้เราสวมบทเป็นคนเมืองที่ได้รับมรดกที่ดินจากคุณปู่ จึงลาออกมาใช้ชีวิตสโลวไลฟ์ทำไร่ทำสวน ขยับขยายเป็นการทำฟาร์มต่างๆ ตลอดจนเรียนรู้ทักษะที่เป็นประโยชน์เช่นการจับปลา ที่สมจริงไปกว่านั้นคือเมื่อเล่นไปจนคุ้นเคยกับบรรยากาศภายในเรื่อง จะพบว่ามีบริษัทแห่งหนึ่งที่พยายามจะใช้เงินทุนเข้าครอบครองหมู่บ้านด้วยมาดูประวัติของผู้สร้างเกม Stardew Valley ก็ไม่ธรรมดา คือ Eric Barone โปรแกรมเมอร์ตกงานจากเมือง Seattle ที่ทำเกมนี้ขึ้นเพื่อฆ่าเวลาระหว่างที่ทำงานในโรงหนังไปพลางๆ ที่น่าทึ่ง คือเขาทำเองทั้งหมดตั้งแต่การออกแบบกราฟิกต่างๆ เขียนโปรแกรม ไปจนถึงแต่งเพลงก็ยังทำด้วยตัวคนเดียว และค่อยๆ สร้างฐานแฟนคลับโดยการทำบล็อกรายงานความคืบหน้าของเกมอยู่เรื่อยๆ จนกระทั่งปล่อยออกมา ซึ่งความสนุกชวนเล่นต่อไปเรื่อยๆ ของเกมนี้ทำให้ได้รับความนิยมเกินคาดอีกปัจจัยหนึ่ง คือราคาขายที่ถูกเพียง 315 บาท จนว่ากันว่าแม้แต่นักเล่นเกมที่ชอบของฟรี ไปลองเล่นดูแล้วพบกับคุณภาพความสนุกยังรู้สึกผิดจนต้องกลับมาซื้อของถูกลิขสิทธิ์ไปเล่น โดยชาติที่ดาวน์โหลดไปมากที่สุดคือสหรัฐอเมริกาส่วนคนไทยที่ส่วนใหญ่ใช้คอมพิวเตอร์ในเครือ PC แบบเดียวที่ติดตั้งเกมได้ ก็ฮิตเล่นกันจนเข้าไปถึงอันดับ 6 แถมยังมีการแต่งเกมเพิ่มใส่ภาพนักการเมืองเข้าไปเป็นที่สนุกสนาน เช่นเดียวกับแฟนๆ ชาติอื่นๆ ที่มีการวาดตัวละครในเรื่องขึ้นมาใหม่ให้น่ารักมากกว่าเดิม เป็นที่พูดถึงกันอย่างกว้างขวาง ซึ่งตั้งแต่ปล่อยเกมออกมา ยอดดาวน์โหลดแค่ 2 สัปดาห์ก็ปาไปเกือบ 600,000 ครั้ง น่าจะทำเงินให้ Eric Barone ผู้สร้างไปหลายล้านดอลลาร์แล้วส่วนหนึ่งที่ทำให้เกมนี้โด่งดัง คือการติดม็อดเสริม ซึ่งเกิดจากแฟนๆ ปรับแต่งเกมเพิ่มเติมเข้าไปและเปิดให้ผู้เล่นคนอื่นดาวน์โหลดไปติดใส่เกมเพิ่มได้ด้วย ซึ่งจะทำให้เกมของแต่ละคนมีความหลากหลาย รวมถึงปัจจัยอื่นๆ เช่น ระบบเกมที่ละเอียดและใหม่ มีอะไรให้ค้นหา จึงคาดว่าเกมนี้น่าจะยังอยู่ในความสนใจของนักเล่นเกมไปอีกสักพักใหญ่เลยทีเดียว
"ม็อกเทล" กลยุทธ์เพิ่มมูลค่าผลไม้ไทย|ไทยพีบีเอสจะพาไปรู้จักอาชีพ "บาร์เทนเดอร์" ที่คนไทยอาจจะไม่คุ้นเคยมากนัก แต่อาชีพนี้ถือเป็นอีกช่องทางที่จะช่วยระบายผลผลิตทางการเกษตรไทยได้ นอกจากนี้ ยังเป็นที่ยอมรับในระดับสากลและสร้างรายได้ไม่ธรรมดา
ลีลาการเขย่าส่วนผสมเครื่องดื่มเป็นหนึ่งในขั้นตอนที่บาร์เทนเดอร์ใช้ทำเครื่องดื่ม ซึ่งสามารถพบเห็นได้ตามร้านอาหารหรือสถานประกอบการในยามค่ำคืน แต่คนทั่วไปยังไม่ค่อยรู้จักอาชีพนี้ดี และมักมองว่าเป็นเพียงการผสมเครื่องดื่มแอลกอฮอล์ขายหรือที่รู้จักกันว่า "ค็อกเทล" แต่ในความจริงแล้ว บาร์เทนเดอร์ยังมีเมนูอื่นๆ ที่ไม่มีแอลกอฮอล์และเป็นประโยชน์ต่อสุขภาพ ซึ่งคนต่างชาตินิยมเรียกว่า "ม็อกเทล"น.ส.คนธวรรณ รักเจือเจริญยิ่ง อาจารย์พิเศษ ภาควิชาคหกรรม มหาวิทยาลัยเกษตรศาสตร์ เปิดเผยว่า ม็อกเทล หรือเครื่องดื่มน้ำผัก-ผลไม้ผสม เป็นการนำผักผลไม้สดมาแปรรูปและสร้างมูลค่าเพิ่ม ผลไม้หลักที่นิยมใช้เป็นส่วนผสม ล้วนเป็นสิ่งที่มีอยู่ทั่วทุกจังหวัดของประเทศไทย เช่น ส้ม มะนาว มะพร้าว สับปะรด สะระแหน่ ทั้งหาง่ายและราคาถูก ผู้ประกอบการสามารถประหยัดต้นทุนวัตถุดิบได้มาก ซึ่งจะช่วยเพิ่มรายได้ได้ไม่น้อยเลยทีเดียวทั้งนี้ การทำม็อกเทลไม่จำเป็นต้องใช้ผลไม้สดที่มีผลสวยเสมอไปอาจจะใช้ผลสดที่มีผิวช้ำก็ได้ เพื่อเป็นการนำสิ่งที่เสียโอกาสในการสร้างรายได้ มาสร้างมูลค่าที่แพงกว่าของเดิมสำหรับการลงทุนสำหรับผู้เริ่มประกอบการ ค่าอุปกรณ์ต่างๆ อยู่ที่หลักหมื่นต้นๆ ไม่ได้สูงอย่างที่หลายคนคิดไว้ เพียงเพราะยังไม่รู้แหล่งหาซื้ออุปกรณ์มากกว่า ส่วนเคล็ดลับความสำเร็จของธุรกิจบาร์เทนเดอร์ คือการฝึกฝนอย่างต่อเนื่อง เพื่อพัฒนาฝีมือให้ชำนาญขึ้นเรื่อยๆ และการศึกษาข้อมูลที่ถูกต้อง โดยเฉพาะศิลปะของการเป็นบาร์เทนเดอร์น.ส.คนธวรรณ กล่าวว่า ความต้องการม็อกเทลของผู้บริโภคมีมากขึ้น ส่งผลให้แนวโน้มอาชีพบาร์เทนเดอร์ในปัจจุบันกำลังได้รับความนิยม ขณะที่รัฐบาลไทยได้มีการสนับสนุนให้ผู้ประกอบการ เช่น ธุรกิจโรงแรม รีสอร์ท มีความรู้ความสามารถในวิชาชีพนี้มากขึ้นเช่นกัน เพื่อพัฒนาฝีมือแรงงานไทยและเพิ่มศักยภาพ ดึงเม็ดเงินจากนักท่องเที่ยวต่างชาติเข้าประเทศ เพราะผู้บริโภคส่วนใหญ่เป็นต่างชาติส่วนปัญหาภัยแล้งที่ทำให้ผลไม้ราคาสูงขึ้นไม่ได้ปัญหาที่สร้างความเดือดร้อนกระทบกับอาชีพนี้ได้มากนัก เพราะจริงๆ แล้ว ม็อกเทลเป็นธุรกิจที่ใช้ผลไม้ในปริมาณไม่มาก แต่กลับสร้างรายได้ให้กับเจ้าของกิจการหรือผู้ประกอบอาชีพได้สูงเลยทีเดียว
ศิลปินตาบอดสีถ่ายทอดแนวคิด "ไม่มีใครสมบูรณ์แบบ" ผ่านนิทรรศการ "แมวห่วย" |ไม่มีใครสมบูรณ์แบบ เป็นแนวคิดที่ศิลปินตาบอดสี เนียม มะวรคนอง สื่อสารด้วยภาพแมวที่ทุกตัวมีตำหนิ กลั่นจากความผูกพันกับสัตว์เลี้ยง เปลี่ยนแนวจากเคยทำงานเหนือจริงสื่อปรัชญาให้เข้าถึงคนได้ง่ายขึ้นในนิทรรศการ แมวห่วย มีเพียงสีอะคลิลิคกับพู่กัน บวกกับพรสวรรค์ด้านการให้นัำหนักแสง แนวถนัดของศิลปินตาบอดสี "เนียม มะวรคนอง" ก็สามารถสร้างภาพแมวสมจริงเหมือนภาพถ่าย ที่ใส่ใจรายละเอียดแม้เส้นขน เพราะต้องไล่โทนสีอ่อนเข้มทีละเส้น นี่เป็นผลงานชุดล่าสุด ที่ศิลปินได้แรงบันดาลใจจากเพื่อนรักสี่ขา ที่ตัวเองตั้งชื่อแกมหยอกว่า "เจ้าห่วย" ตามนิสัยไม่ยอมจับหนูแปลกจากแมวอื่น ก่อนต่อยอดสู่การวาดภาพแมวในจินตนาการอีกหลายตัว ซึ่งทุกตัวศิลปินตั้งใจให้มีจุดบกพร่อง เช่น รอยแผล หรือสีขนเหมือนปานดำ สื่อว่าไม่มีใครสมบูรณ์แบบภาพวาด 15 ภาพ เล่าเรื่องความแตกต่างของแมว 14 ตัว ในนิทรรศการแมวห่วย ถือเป็นงานภาพเหมือนชุดแรกของศิลปินตาบอดสี หลังจากที่ก่อนหน้า เน้นสร้างงานแนวเหนือจริงแฝงปรัชญามาโดยตลอด ซึ่งศิลปินมองว่าการสร้างงานรูปแบบใหม่ๆ ถือเป็นความท้าทาย และแรงบันดาลใจก็สามารถเกิดขึ้นได้จากสิ่งใกล้ตัวหลังนิทรรศการเดี่ยวครั้งนี้ ศิลปินวางเป้าหมายสร้างผลงานชุดต่อไป โดยเน้นการเล่นสีจัดจ้านท้าทายตัวเองไปอีกขั้น นิทรรศการแมวห่วย จัดแสดงที่ ศุภโชค ดิ อาร์ต เซ็นเตอร์ ถึงวันที่ 27 มี.ค.นี้
"ป้อมมหากาฬ" ชานพระนครแห่งสุดท้าย |ชุมชนย่านเก่าเช่นป้อมมหากาฬ อาจเหลือเพียงชื่อเพราะกรุงเทพมหานครมีมติให้ย้ายออกภายในสิ้นเดือน มี.ค.นี้ เพื่อเข้าปรับใช้พื้นที่เป็นสวนสาธารณะ ประวัติศาสตร์ชานพระนครแห่งสุดท้ายที่ยังมีชีวิตถูกบันทึกด้วยภาพวาดเรือนไม้เก่าอายุราว 200 ปี โดดเด่นด้วยจั่วใบปรือ ยืนยาวมาตั้งแต่รัชกาลที่ 3 ถูกถ่ายทอดด้วยภาพวาดสีน้ำ จากปลายแปรง "วนนท์ รักษ์ศิริพงษ์" อาจารย์ด้านสถาปัตยกรรม หนึ่งในผู้เข้าร่วมกิจกรรมในนาม BANGKOK SKETCHERS เพื่อบันทึกเรื่องราวชุมชนป้อมมหากาฬ นอกไปจากบ้านเรือนเก่ายังเต็มไปด้วยเสน่ห์วิถีชีวิตของผู้คน หากแต่ภาพเหล่านี้อาจเหลือเพียงความทรงจำเพราะกรุงเทพมหานครมีคำสั่งให้ชาวบ้านย้ายจากพื้นที่ในสิ้นเดือนนี้ ตัวอาคารที่ได้รับความสนใจจากกลุ่มนักวาดภาพที่มาสเก็ตรูปกันในกิจกรรมวันนี้ คือ บ้านโบราณของหมื่นศักดิ์แสนยากร ที่เชื่อว่าสร้างขึ้นสมัยรัชกาลที่ 3 หลายคนมาตรงนี้เป็นครั้งแรก ก็อาจไม่เคยทราบว่ามีชุมชนซ่อนตัวอยู่หลังกำแพง ซึ่งการแยกชุมชนออกจากโบราณสถาน ก็อาจทำให้สิ่งก่อสร้างเหล่านี้เหลือเป็นเพียงพื้นที่ที่ไม่มีชีวิต บรรยากาศร่มรื่นริมคลองโอ่งอ่าง เสน่ห์ของชานพระนครมีคลองขนาบกำแพงเมือง ในอดีตที่นี่คือจุดแวะพักจอดเรือขนถ่ายสินค้า ก่อนเกิดเป็นย่านอาศัยของผู้คนหลากหลาย ในวันที่บ้านเมืองเปลี่ยนไปด้วยเหตุผลการพัฒนา ย่านเก่าเริ่มหาย เช่นเดียวกับชุมชนชานพระนคร เช่น ป้อมมหากาฬ วิถีวันวานที่เต็มไปด้วยชีวิตจากนี้อาจเหลือเพียงความทรงจำ หลังการต่อสู้ยาวนานถึง 24 ปี เพื่อย่านอาศัยที่อยู่กันมาหลายชั่วคน"กำแพงไม่สามารถบ่งบอกจากอดีตกลับมาสู่ปัจจุบันได้ จะต้องอาศัยชีวิตของผู้คน ซึ่งเป็นซากที่ฝังอยู่ในโบราณสถาน นั่นคือซากของประวัติศาสตร์เพื่อบ่งบอกจากอดีตจนมาปัจจุบัน พี่น้องชุมชนป้อมมหากาฬได้รักษาหน้าประวัติศาสตร์และถ่ายทอดมาจากรุ่นสู่รุ่น" ธวัชชัย วรมหาคุณ ประธานชุมชนป้อมมหากาฬป้อมค่ายรอบพระนคร คือหลักฐานเมืองเก่ามาตั้งแต่ครั้งกรุงรัตนโกสินทร์ จนวันนี้เหลือร่องรอยเพียง 2 ป้อม คือ ป้อมพระสุเมรุ และป้อมมหากาฬ โดยป้อมมหากาฬเป็นเพียงแห่งเดียวที่ยังเหลือร่องรอยวิถีชีวิตของคนย่านเก่าคู่ชุมชน หากแต่ในเวลาอันใกล้ ชาวป้อมต้องย้ายจากบ้านที่อยู่กันมาเนิ่นนาน เพื่อให้กรุงเทพมหานคร ปรับพื้นที่เป็นสวนสาธารณะอีกแห่งในเขตพระนคร 
“เน็ตไอด็อก” บทบาทใหม่ของสุนัข กับวิถีดาราสี่ขาบนโลกออนไลน์|ได้ชื่อว่าเป็นเน็ตไอด็อกหรือสุนัขขวัญใจชาวโซเชียล วิถีชีวิตก็แทบไม่ต่างจากดาราอย่างคนเรา เพราะไม่ใช่แค่มีแฟนคลับติดตาม บางตัวถึงขนาดเป็นพรีเซนเตอร์สินค้า เมื่อมีเรื่องของธุรกิจเข้ามาเอี่ยวกับเจ้าตูบเพื่อนรัก ก็เป็นสิ่งที่เจ้าของต้องคิดให้รอบคอบ วันนี้ (28 มี.ค. 2559) ผู้สื่อข่าวรายงานว่า ในงานเน็ตไอด็อก รวมสุนัขขวัญใจชาวโซเชียล ที่จัดขึ้นเมื่อเร็วๆ นี้ บอย-ปกรณ์ ฉัตรบริรักษ์ ดารานักแสดง ออกมาแสดงความคิดเห็นในเรื่องดังกล่าวว่า เป็นครั้งแรกที่นำ “เจ้ากระทิ” สุนัขพันธุ์ปอมเมอเรเนียนไซส์จิ๋วตัวโปรด ที่ดูแลกันมานานกว่า 6 ปี มาออกงานอีเวนต์ด้วย“อากาศร้อนแบบนี้ ก็พกพัดลมอันเล็กติดตัวมาคลายร้อนให้กระทิด้วย นอกจากนั้นก็ดูนิสัยส่วนตัวว่าเป็นสุนัขร่างเริง ชอบรับแขก และคุ้นเคยกับเพื่อนสี่ขาต่างสายพันธุ์ เนื่องจากที่บ้านมีสุนัขพัน์ต่างๆ กว่า 10 ตัว ทั้งชิวาวา ปั๊ก และพันธุ์ไทย ทำให้กระทิไม่ตื่นเต้น” ปกรณ์ ระบุอย่างไรก็ดี สุนัขที่โด่งดังในโซเชียล ส่วนหนึ่งอาจมาจากการมีเจ้าของระดับซูเปอร์สตาร์ แต่ก็มีอีกหลายตัวที่แจ้งเกิดเพราะความพิเศษส่วนตัว อย่างบ้านนินจาแอนด์เดอะแก๊งค์ ที่มี "เจ้านินจา" สุนัขตัวใหญ่พันธุ์อลาสกันมาลามิวท์ ที่ไม่ได้เห็นกันบ่อยๆ มีทีเด็ดส่วนตัวคือชอบหอนร้องเพลงส่วนชิวาว่าไซส์เล็ก "ข้าวโพด" ที่มียอดคนติดตามในเฟซบุ๊คข้าวโพดเป็นหมาตัวหนึ่ง นับ 100,000 คน เพราะด้วยหน้าตาที่เหมือนยิ้มตลอดเวลา แต่ก็แฝงความเจ้าเล่ห์ ดูได้จากคลิปวีดีโอยอดชมหลักล้านวิว ที่ข้าวโพดใช้ขาหน้าแสดงความรักต่อพี่สาวชิวาวาด้วยความเคารพความโด่งดังที่เกิดขึ้น ส่งผลให้สินค้าทั้งของสัตว์และของใช้ของคน คนต่างรุมล้อมเหล่าเน็ตไอด็อกไม่น้อย โดยพบว่าค่าตัวขั้นต่ำของเจ้าสี่ขาอยู่ที่ชิ้นละ 5,000 บาท ด้าน จีระพันธุ์ มีศรี เจ้าของเน็ตไอด็อก กล่าวว่า ต้องเลือกรับเป็นงานๆ ไป เน้นผลิตภัณฑ์ที่เกี่ยวกับสุนัข ตามความตั้งใจที่ทำเพจขึ้นเพื่อเป็นสังคมสำหรับคนรักสุนัขอย่างแท้จริงแม้เป็นหมาเซเลบริตี้ก็จริง แต่สิ่งที่เจ้าของหลายคนเห็นตรงกันคือ ต้องเข้าใจธรรมชาติของสัตว์เลี้ยง ซึ่งเจ้าของ “เจ้ายูโร” สุนัขพันธุ์แจ็ค รัสเซลล์ เทอร์เรีย จากเพจ Jack Russell Terrier บอกว่า รับงานเดือนละไม่เกิน 2 ครั้ง เพราะสุนัขที่เลี้ยงไว้ไม่ชอบเดินทางไกลและเมารถง่าย พร้อมทั้งฝากเตือนคนเลี้ยงสุนัขว่าเข้าหน้าร้อนแบบนี้ ต้องระวังภาวะลมแดดหรือฮีทสโตรก ซึ่งมีวิธีคลายร้อนง่ายๆ ด้วยการนำผ้าชุบน้ำเย็นเช็ดถูตัวเจ้าตูบให้บ่อยครั้งเน็ตไอด็อก เมื่อสุนัขกลายเป็นดาราบนโลกออนไลน์--------เน็ตไอด็อกหรือสุนัขขวัญใจชาวโซเชียล ก็แทบไม่ต่างจากดาราเพราะไม่ใช่แค่มีแฟนคลับติดตาม บางตัวถึงขนาดเป็นพรีเซนเตอร์สินค้า หรือมีการรับรีวิวสินค้าเหมือนเป็นเน็ตไอดอลจริงๆด้วย ซึ่งเมื่อมีเรื่องของธุรกิจเข้ามาก็เป็นสิ่งที่เจ้าของต้องคิดให้รอบคอบ #ไทยบันเทิง #ThaiPBS  
แกงส้มมะตาด รสอร่อยจากสำรับมอญ|วิถีอยู่ง่ายกินง่ายกับธรรมชาติของคนมอญ สำรับอาหารจึงเต็มไปด้วยพืชผักที่น่าสนใจ หนึ่งในนั้น คือมะตาด ไทยพีบีเอสจะพาไปเข้าครัวปรุงแกงส้มมะตาดรสอร่อยในแบบของคนมอญไทยพีบีเอสจะพาไปที่ชุมชนมอญ นครชุมน์ ริมแม่กลอง จ.ราชบุรี เพื่อเก็บผลมะตาด ซึ่งถือเป็นหนึ่งในพืชเด่นของอาหารมอญ แม้ว่าในปัจจุบันจะเข้าหน้าแล้งแล้ว แต่ยังมีมะตาดหลงฤดูให้ได้เก็บไปทำอาหารได้ ต้นมะตาดให้ผลมากในช่วงหน้าฝน แต่ยังพอมีผลให้ได้เก็บอยู่บ้างในช่วงหน้าร้อน เพียงพอสำหรับทำเมนูมอญขึ้นชื่อ "ฟะฮะเปร๊า" หรือแกงส้มมะตาด ที่อยู่คู่ครัวมอญจนกลายเป็นอาหารประจำสำรับแกงส้มรสจัด หนักเปรี้ยว เพราะใช้ผิวมะตาดสับ ปรุงรวมกับฟักทอง แตงโมอ่อน มะเขือเปราะ และใบแมงลัก ไม่เพียงเป็นเมนูแทบไร้ไขมัน แต่ภูมิปัญญามอญยังรู้จักใช้ผลมะตาดปรุงอาหาร เพราะเป็นพืชมีเมือกเหนียวเหมือนวุ้น ช่วยเคลือบแผลในกระเพาะอาหารและลำไส้"มะตาดใบจักหยิกหยิก พลิ้วพลิกลมพัดสะบัดไหว ดอกขาวหอมหวนยวนใจ กลีบใหญ่แตกพวงร่วงพรู" กลิ่นหอมและรูปร่างของมะตาดบรรยายในนิราศพระประธม ของสุนทรภู่ แสดงให้เห็นว่าคนไทยรู้จักมะตาดมาตั้งแต่อดีต แต่ไม่ค่อยมีการนำมาประกอบอาหาร ขณะที่ชาวมอญนิยมนำมะตาดมาปรุงจนเป็นเอกลักษณ์ ทำให้มะตาดถูกเรียกอีกชื่อว่า "แอปเปิ้ลมอญ" สะท้อนนิสัยหาอยู่หากินง่ายจากธรรมชาติรอบตัว เพราะเดิมมะตาดเป็นพืชป่าพบได้ในทุกภาคของประเทศมะตาดเป็นพืชท้องถิ่นในเอเชียตะวันออกเฉียงใต้ มีหลายชื่อเรียกตามกลุ่มชาติพันธุ์ต่างๆ เช่น กลุ่มกะเหรี่ยงแดงเรียก "ตึครือเหมาะ", ไทใหญ่เรียก "ไม้ส้านหลวง" ขณะที่อีสานบ้านเราเรียก "บักสั้นใหญ่" ภูมิปัญญามอญในการประกอบอาหารที่สืบต่อกันมายาวนาน ยังทำให้ครัวมอญรู้จักเลือกรับประทาน "มะตาดข้าวเหนียว" ที่มีเนื้อนุ่มกว่า "มะตาดข้าวเจ้า" ซึ่งทุกวันนี้หลายบ้านเริ่มปลูกมากขึ้น
วัฒนธรรมตะวันออกกลาง สะท้อนผ่าน “จูเนด เพอร์ฟูม” ร้านน้ำหอมปรุงเองเก่าแก่ที่สุดในอ่าวเปอร์เชีย |การผสมน้ำหอมเป็นส่วนหนึ่งของวัฒนธรรมตะวันออกกลางมายาวนาน เช่นเดียวกับร้าน “จูเนด เพอร์ฟูม” ในประเทศบาห์เรน ที่เปิดให้บริการมานานกว่า 100 ปี จนถึงตอนนี้ก็ยังได้รับความไว้วางใจจากลูกค้า ให้ผสมน้ำหอมกลิ่นใหม่ ๆ ให้กับพวกเขา วันนี้ (29 มี.ค. 2559) สำนักข่าวต่างประเทศรายงานว่า ร้านจูเนด เพอร์ฟูม เปิดขายน้ำหอมในตลาดมานามา ในประเทศบาร์เรนมานานกว่าศตวรรษ ตำนานของร้านเริ่มต้นเมื่อ ไซเอ็ด จูเนด อาลัม ผู้ก่อตั้งร้าน เริ่มผสมน้ำหอมเองเมื่อปี 2453 ร้านแห่งนี้ เป็นหนึ่งในร้านน้ำหอมที่เก่าแก่ที่สุดในอ่าวเปอร์เซีย และใช้ส่วนผสมในภูมิภาค มาปรุงให้ได้กลิ่นหอมที่แตกต่าง ปัจจุบัน ตระกูลจูเนดยังคงสานต่ออาชีพนี้ ดึงดูดผู้คนด้วยกลิ่มหอมหลากหลายโอเบียด ซิดิค ผู้จัดการด้านการสื่อสารร้านจูเนด เพอร์ฟูม กล่าวว่า น้ำหอมอาหรับมีส่วนผสมไม่กี่อย่าง ส่วนใหญ่จะเป็นการผสมกันระหว่างไม้กฤษณา อำพัน กุหลาบ แต่อาจจะใช้กฤษณาและอำพันต่างชนิดกัน กุหลาบก็ต่างสายพันธุ์ และยังเติมเครื่องเทศลงไปด้วย ซึ่งในอาหรับจะใช้เครื่องหอมในรูปแบบของน้ำมัน ทั้งนี้ นับตั้งแต่เปิดร้าน จูเนด เพอร์ฟูม ลงมือปรุงกลิ่นน้ำหอมนับพันกลิ่นเพื่อมอบให้ลูกค้า แต่อุตสาหกรรมน้ำหอมเปลี่ยนแปลงไป ไม่เพียงรสนิยมที่มีต่อกลิ่น แม้แต่ฐานลูกค้าที่เข้าร้านก็ยังเปลี่ยนแปลงตามไปด้วยฮูรา อะบาส ผู้ช่วยผู้จัดการร้านจูเนด เพอร์ฟูม บอกว่า ส่วนมากกลุ่มวัยรุ่นในบาห์เรนชอบไปห้างสรรพสินค้า แต่ก็ยังมีบางส่วนที่แวะมาซื้อน้ำหมอที่ร้าน ฉะนั้น ฐานลูกค้าในปัจจุบันจึงเป็นคนต่างชาติ ที่ชอบแวะเวียนเข้ามาซื้อนอกจากผลิตและขายน้ำหอมแล้ว ร้าน จูเนด เพอร์ฟูม ยังมีนโยบายในการช่วยเหลือสังคม ด้วยการจ้างงานผู้หญิง 40 คนในสายการผลิตน้ำหอม ส่วนใหญ่ก็เป็นแม่ม่าย หรือคุณแม่เลี้ยงเดี่ยวจากครอบครัวยากจน แน่นอนว่าสูตรน้ำหอมเป็นความลับ อย่างไรก็ดี การออกแบบขวดก็เป็นเรื่องสำคัญเช่นกัน เพราะขวดคือสิ่งแรกที่ลูกค้าจะเห็น ภายในร้านจึงมีขวดลวดลายงดงามและรูปร่างต่างกันออกไป ออกแบบโดยฮาหมัด ฟาอุด อัคตาร์ เหลนของผู้ก่อตั้งร้านจูเนด เพอร์ฟูม ในฐานะผู้สืบทอดคนล่าสุดฮาหมัด ฟาอุด อัคตาร์ กล่าวว่า เมื่อมีลูกค้าอาหรับเข้าร้าน จะถามว่ามีอะไรใหม่หรือไม่ ทางร้านจึงต้องปรุงน้ำหอมกลิ่นใหม่เสมอ และต้องออกแบบขวดแบบใหม่ที่ไม่เหมือนใคร เนื่องจากซื้อทีละหลายขวดจูเนด เพอร์ฟูม ยังเปิดสาขาในห้างสรรพสินค้าที่ทันสมัย จัดแสดงสินค้าท่ามกลางแสงไฟระยิบระยับ ให้บรรยากาศทันสมัยแตกต่างจากร้านดั้งเดิมในตลาด ปัจจุบัน จูเนด เพอร์ฟูม มีร้าน 140 สาขาทั่วโลก วางจำหน่ายทั้งในรัสเซีย โปแลนด์ อาเซอร์ไบจัน รวมทั้งในอินโดนีเซีย และจีน เพราะน้ำหอมเป็นหนึ่งในวัฒนธรรม ประเพณี และสมบัติที่สืบทอดกันมาของอาหรับ เมื่อนำไปเป็นของฝากให้เพื่อนหรือครอบครัวมันก็จะเป็นทั้งสัญลักษณ์แห่งความงามและความรัก ปัจจุบันธรรมเนียมการใช้น้ำหอมก็เปิดกว้างขึ้น จากเดิมที่เก็บไว้ในห้องนอนหรือห้องแต่งตัว ก็นำมาไว้กลางบ้าน ใครที่มาเยี่ยมเยือนก็สามารถใช้ได้
บราซิลไอเดียเก๋ ชวน ปชช.ปั่นจักรยานสะสมกระแสไฟใช้ฉายหนังฟรีคืนวันเสาร์|วิถีชีวิตคนยุคใหม่หันมาใส่ใจในเรื่องของสุขภาพและสิ่งแวดล้อมมากขึ้น ที่ประเทศบราซิลเลยนำเอาสองกระแสมารวมกันกลายเป็นกิจกรรมสุดสนุก ด้วยการเปิดให้ประชาชนมาร่วมปั่นจักรยานสร้างกระแสไฟฟ้า เพื่อนำไปใช้ฉายหนังกลางแปลงยามค่ำคืนวันนี้ (24 พ.ค. 2559) สำนักข่าวต่างประเทศรายงานว่า การปั่นจักรยานอยู่บ้านคนเดียวคงไม่สนุก ที่กรุงริโอ เดอ จาเนโร ประเทศบราซิล เลยติดตั้งจักรยานเรียงรายถึง 20 คัน ชวนประชาชนมาออกกำลังกายกันแบบสนุกๆ โดยพลังงานจากการปั่นจะกลายเป็นกระแสไฟฟ้าสะสมไว้ใช้ในคืนวันเสาร์ ภายใต้ธีมงานที่ชื่อ "ซีเน เพดัล" (Cine Pedal)ไฟฟ้าที่ได้จากกำลังขาของอาสาสมัครนักปั่นทุกคน จะถูกนำไปใช้เพื่อฉายหนังกลางแปลงด้านหน้าลานปั่น โดยระบบทั้งหมดตั้งแต่แสง เสียง ไปจนถึงโปรเจคเตอร์ฉาย ทำให้ไม่จำเป็นต้องพึ่งไฟฟ้าจากส่วนกลางเลยแม้แต่น้อยAdriana Dutra ผู้จัดงานบอกว่า จุดมุ่งหมายที่แท้จริงของงานซีเน เพดัล ไม่ใช่แค่การผลิตไฟฟ้าใช้เอง เพราะการปั่นกระแสไฟฟ้าด้วยจักรยานนั้นผลิตไฟออกมาได้เพียงเล็กน้อย แต่สิ่งที่สำคัญกว่าก็คือการทำให้คนตระหนักว่าทุกคนต่างมีส่วนรับผิดชอบต่อพลังงานที่ใช้ไปในชีวิตประจำวัน เช่นเดียวกับการส่งเสริมพลังงานทางเลือกผ่านกิจกรรมสันทนาการที่รวมเอากีฬา เทคโนโลยี และวัฒนธรรมไว้ด้วยกันนับเป็นครั้งแรกของบราซิล ที่มีการใช้เทคโนโลยีปั่นไฟฟ้าด้วยพลังจากมนุษย์ ซึ่งทางผู้จัดงานวางแผนไว้ว่าจะตระเวนทำแบบนี้ไปตามสถานที่ต่างๆ ในอีก 10 เมืองทั่วประเทศ  
โลกวิดีโออาร์ตของ "กวิตา วัฒนะชยังกูร"|แค่ปีกว่าที่เริ่มทำงานในวงการศิลปะไทย กวิตา วัฒนะชยังกูร ศิลปินสาว ผู้นำเสนอประเด็นเกี่ยวกับผู้หญิงผ่านวิดีโออาร์ต สีสันจัดจ้าน ก็เป็นที่สนใจจากคนในแวดวง ด้วยจุดเด่นที่นำวีถีชีวิตใกล้ตัว มาสร้างเป็นภาพเคลื่อนไหวเสียดสีสังคม ตระกร้าผัก 2 ใบที่ถูกแขวนรับน้ำหนักด้วยคอและข้อเท้า คล้ายตาชั่งมนุษย์ คือผลงานที่ กวิตา วัฒนะชยังกูร ศิลปินสาวได้ลงทุนเป็นแบบและตั้งกล้องถ่ายทำ เพื่อสื่อถึงแรงงานที่ต้องทุ่มเททำงานอย่างหนัก หากก็แลกได้แค่ค่าคอยแทนเพียงเล็กน้อย วิดีโออาร์ตชุดใหม่ที่กำลังอยู่ในขั้นตอนตัดต่อเพียงปีกว่าที่เริ่มทำงานในวงการศิลปะไทย เข้าร่วมทั้ง Thailand eye ที่หอศิลป์ซัซชี่ ลอนดอน หอศิลป์กรุงเทพ และเปิดนิทรรศการเดี่ยวในไทยครั้งแรก ส่งให้ชื่อของ กวิตา เป็นที่จับตาในฐานะศิลปินร่วมสมัยรุ่นใหม่ จุดเด่นของวิดีโออาร์ตสีสดที่ใช้ตัวเองสื่อสาร สมมติตนเป็นข้าวของเครื่องใช้ ยังสร้างความหมายซ้อนอีกนัยของงานศิลปะแรงบันดาลใจจากเรื่องใกล้ตัวทั้งการตั้งคำถามถึงบทบาทหญิงไทยในบ้านผ่านผลงานชุดก่อน รวมถึงการสะท้อนชีวิตหาเช้ากินค่ำของสตรีในตลาด หรือไซต์ก่อสร้างในงานชุดใหม่ กวิตา อาศัยพื้นที่ใกล้บ้านสะสมความคิด จนเป็นลายเซ็นมาแล้ว 4 ปีจากประสบการณ์แสดงงานในสังกัดหอศิลป์ออสเตรเลีย และคลุกคลีกับนักสะสมต่างชาติมาตลอด ทำให้เธอพบว่าผู้คนไม่น้อยยังตีค่าวิดีโออาร์ตเป็นเพียงไฟล์ดิจิทัล หากสำหรับเธอ นี่คือผลลัพธ์ของความคิดที่ตกผลึกจากการทดลองของศิลปิน เช่นเดียวกับศิลปะแขนงอื่นอีกบทบาทที่ศิลปินสาวหวังปูทางให้ศิลปะภาพเคลื่อนไหวคุ้นตาชาวไทย คือการเป็นผู้ขับเคลื่อนหอศิลป์เรือข้ามฟาก ย่านท่าเตียน เน้นแสดงเฉพาะวิดีโออาร์ตเท่านั้น ในชื่อ เฟอร์รี่แกลเลอรี่ แม้รู้ดีว่ารสนิยมศิลปะไม่อาจเปลี่ยนในเร็ววัน แต่ กวิตา เชื่อว่าการผลิตผลงานอย่างตั้งใจและเผยแพร่ต่อเนื่องของศิลปินวิดีโออาร์ต จะลบเส้นแบ่งทางศิลปะในที่สุด
ผลกระทบจาก Facebook Live |กลายเป็นคนที่น่าสนใจได้ไม่ยาก เพราะมีสื่อรายงานสดในมือ แต่การเข้าถึงสื่อเฟซบุ๊กไลฟ์แบบไร้ขอบเขตมีให้เห็นในระยะหลังทั้งจากคนดัง ไอดอล ไม่เว้นแม้กระทั่งสื่อมวลชน จนชวนให้หลายคนฉุกคิดถึงอิทธิพลของสื่อใหม่นี้เสี้ยวนาทีของความรู้สึกคนดังถ่ายทอดได้ทันทีผ่าน Facebook Live ส่งตรงถึงแฟนคลับแบบไม่ต้องง้อสื่อหลัก จนแทบเป็นเทรนด์ใหม่ที่เหล่าคนมีชื่อเสียงต้องตามให้ทันและใช้ให้เป็น อาร์ต พศุตม์ นักแสดงหนุ่มใช้ Facebook Live มาได้เกือบ 6 เดือนแล้วทั้งโปรโมทผลงานการแสดง และขายภาพลักษณ์หนุ่มรักสุขภาพด้วยการไลฟ์ขณะออกกำลังกาย เขาตั้งกฎเหล็ก คือการไม่ไลฟ์ภาพที่เสี่ยงต่อความอนาจารหรือส่วนตัวจนเกินไป เหมือนกับคนดังที่หลายคนที่ต้องคิดก่อนไลฟ์ เพราะยิ่งไวและเข้าถึงเท่าไหร่ ก็ยากต่อการควบคุมเท่านั้นตั้งแต่เฟซบุ๊กไลฟ์เปิดให้คนทั่วไปใช้งานได้ ไม่เฉพาะคนมีชื่อเสียง ทำให้สื่อใหม่ในวันนี้มีความเสี่ยง เพราะไร้การคัดกรองเนื้อหาก่อนนำเสนอผ่านพื้นที่สาธารณะ การแข่งขันเพื่อช่วงชิงผู้ชมในทุกช่องทาง ทำให้สื่อทีวีใช้วิธีไลฟ์สดคู่ไปกับการออกอากาศ หลายภาพเหตุการณ์เกินการควบคุม การทำหน้าที่สื่อจึงถูกตั้งคำถามอีกครั้งเฟซบุ๊กไลฟ์จะเป็นพื้นที่สีขาวหรือเทา ก็อาจขึ้นอยู่กับคนใช้และเนื้อหา เพราะพลังส่งต่ออาจมากกว่าที่หลายคนคิดไว้ อย่างไทยเองมีผู้ใช้เฟซบุ๊กมากเป็นอันดับ 3 ของอาเซียนถึง 35 ล้านบัญชี การส่งเนื้อหาโดยตรงแบบไม่ได้คัดกรองเป็นสิ่งที่หลายคนกังวลมาแล้วก่อนหน้านี้ เพราะเฟซบุ๊กไลฟ์ที่สดจนยากจะควบคุม เป็นสื่อที่มากกว่าแค่บอกเล่า แต่ยังมีส่วนกำหนดความคิดคนในสังคมได้ด้วย
"ปอย ตรีชฎา" จากนางงามสู่ต้นแบบแรงบันดาลใจ บนเวที Miss Tiffany's Universe|สวยจนขึ้นได้ฉายาเจ้าหญิงบนพรมแดงในประเทศจีน ทำให้ ปอย- ตรีชฎา มาลยาภรณ์ ได้รับการยอมรับและมองข้ามตัวตนในเรื่องเพศสภาพไปได้ ส่วนหนึ่งมาจากความพยายามและความสามารถ เป็นตัวอย่างให้สาวเพศทางเลือกอีกไม่น้อยอยากก้าวมาถึงจุดนี้ ส่วนหนึ่งเลือกเริ่มต้นที่เวทีประกวดวันนี้ (21 เม.ย. 2559) มีเวลาจำกัดแค่คนละไม่ถึงเดือนเพื่อฟิตหุ่นให้เป๊ะในรอบชุดว่ายน้ำ โค้งสุดท้ายแล้วที่ผู้เข้าประกวด 30 คนสุดท้าย จะรู้ผลว่าความพยายามจะเข้าตากรรมการหรือไม่ในเวที Miss Tiffany's Universe 2016 อาจเป็นงานหนักสำหรับคนที่ไม่ได้ออกกำลังกาย จะฟิตกล้ามเนื้อให้ทันเวลาก็คงยากจึงต้องอาศัยตัวช่วยเป็นรองพื้นสีสว่าง เพิ่มแสงเงาบนหน้าท้องให้ดูมีซิกแพ็คเวลากระทบแสงไฟบนเวทีพร้อมโชว์หุ่นจริง ไม่ใช้สแตนอินหรือตัวช่วย เห็นกล้ามท้องกล้ามแขนแค่ปราดเดียวก็รู้แล้วว่า ใบไผ่-ฌัชชาภาร์ เทพคุณานนท์ ฟิตแค่ไหน เพราะเป็นครูสอนโยคะและฝึกคาร์ดิโอเป็นประจำ ทักษะดังกล่าวช่วยเสริมให้เดินบนส้นสูงอย่างมั่นใจ มีท่วงท่าลีลาการเดินแข็งแรง จนคว้ารางวัลพิเศษ "มิสฟิตแอนด์เฟิร์ม" ตรงตามคอนเซปต์ที่ ปอย-ตรีชฎา หนึ่งในคณะกรรมการเวทีประกวด Miss Tiffany's Universe 2016 ปรับภาพลักษณ์สาวเพศทางเลือกว่ามีดีจากภายใน ซึ่งการออกกำลังกายก็บอกได้ถึงคุณสมบัติความมีวินัย และมุ่งมั่นที่จะเปลี่ยนแปลงตัวเองในทางที่ดีขึ้นอีกแรงดึงดูดสำคัญที่ทำให้สาวเพศทางเลือกอยากมาชิงชัยในเวทีนี้ เพราะหวังเป็นที่ยอมรับไม่ต่างจากโต้โผจัดงาน ปอย-ตรีชฎา มาลยาภรณ์ ที่ใช้เวลาอยู่หลายปีเพื่อพิสูจน์ตัวเองล่าสุด การไปปรากฏตัวในชุดของดีไซเนอร์ระดับโลก Ralph Lauren ในงานพรมแดงที่ปักกิ่ง สาธารณรัฐประชาชนจีน ด้วยความงามอย่างไร้ที่ติยังถูกนำไปเปรียบเทียบกับฟ่านปิงปิง นักแสดงสาวระดับท็อปชาวจีนความสำเร็จในวงการหนังแดนมังกรยังบอกได้ถึงการก้าวข้ามกำแพงเรื่องเพศทางเลือกที่จีนเข้มงวด ด้วยการคว้าบทบาททางการแสดงในฐานะหญิงแท้ ซึ่งปอยมองว่าการยอมรับทางสังคมยังต้องมาจากปัจจัยอีกหลายด้าน ที่มากกว่าความงามซึ่งเป็นเพียงใบเบิกทาง เช่น การพัฒนาฝีมือการแสดง อีกทั้ง เธอยังไม่อยากให้มองความสวยของเธอว่าเหนือกว่าผู้หญิง เพราะเป็นการเปรียบเทียบเกินไปปฏิเสธไม่ได้ว่าเรื่องความสวยของ ปอย-ตรีชฎา ยังคงเป็นเบอร์หนึ่งตลอดกาลสำหรับกลุ่มเพศทางเลือกเมืองไทย หากแต่ในวันที่รูปลักษณ์ภายนอกมาเกินจุดที่ไร้ข้อกังขา ปอย-ตรีชฎา ก็เลือกเติมเต็มสิ่งที่ยังอยากพัฒนาต่อไป ทั้งการทักษะการแสดงที่ตอนนี้เซ็นสัญญาต่ออีก 10 ปี กับค่ายหนังที่ฮ่องกง รวมถึงไม่หยุดหาความรู้เพิ่มเติมด้วยการเรียนต่อระดับปริญญาเอกด้านวิทยาศาสตร์ รวมถึงเลือกใช้ธรรมะในการใช้ชีวิตฝึกจิตใจให้คิดบวกอยู่เสมอ  
นางแบบโฆษณาสาวข้ามเพศช่วยผ้าส่าหรีในอินเดียขายดี|ประเด็นความหลากหลายทางเพศที่ยังไม่เปิดกว้างในสังคมเอเชีย เช่นเดียวกับอินเดียที่ยังไม่ยอมรับและไม่มีพื้นที่ให้คนกลุ่มนี้ ทว่า ดีไซเนอร์ร้านขายเสื้อผ้าส่าหรีขนาดเล็ก กลับเชิญสาวข้ามเพศมาถ่ายแบบโฆษณา จึงกลายเป็นเรื่องแปลกและช่วยให้ขายดีแบบคาดไม่ถึงวันนี้ (24 พ.ค. 2559) สำนักข่าวต่างประเทศรายงานว่า เป็นก้าวสำคัญในประเทศอินเดีย เมื่อดีไซน์เนอร์สาว ชาร์มีลา นาอีร์ (Sharmila Nair) ตัดสินใจใช้นางแบบสาวข้ามเพศ 2 คน มาถ่ายแบบโฆษณาให้กับชุดผ้าส่าหรีของเธอ เพื่อให้เข้ากับคอลเล็กชั่นใหม่ที่เธอออกแบบมาในชื่อ มัซซาวิล (Mazhavil) ที่แปลว่าสายรุ้ง ซึ่งเป็นผลงานที่เธอตั้งใจสร้างสรรค์เพื่ออุทิศให้กับเหล่าเพศทางเลือกโดยเฉพาะเหตุการณ์ดังกล่าวเป็นสิ่งที่เกิดขึ้นไม่บ่อยนักในสังคมอินเดีย เนื่องจากกลุ่มผู้มีความหลากหลายทางเพศยังคงเป็นคนชายขอบของสังคม และไม่ได้รับการยอมรับ ส่วนใหญ่จึงตกงานและมีทางเลือกเพียงเป็นนักเต้น นักแสดงตลก หรือเข้าสู่ธุรกิจค้าบริการแต่เมื่อไม่นานมานี้ เริ่มเกิดแคมเปญรณรงค์เรื่องความเท่าเทียมทางเพศมากขึ้น เช่นเดียวกับการโฆษณาชุดผ้าส่าหรีที่พยายามเปิดพื้นที่ให้2 สาวข้ามเพศนาอีร์ เล่าว่า เธอได้แรงบันดาลใจมาจากโพสต์ประกาศนโยบายพัฒนาคุณภาพชีวิตของเพศทางเลือกของรัฐบาล เลยคิดว่าตัวเองน่าจะทำอะไรได้บ้าง จึงดำเนินการติดต่อไปทางองค์กร Queerala ที่ทำงานช่วยเหล่าเพศทางเลือกอยู่ในรัฐเกรละ ก่อนขอนางแบบอาสาสมัครมาถ่ายโฆษณาเสื้อผ้าของเธอ โดยนางแบบต้องมีคุณสมบัติ 2 ข้อ คือเป็นคนชอบใส่ชุดส่าหรีและไม่เขินกล้องทั้งนี้ เมื่อนาอีร์ได้พบกับ 2 นางแบบอาสาสมัครก็ต้องแปลกใจ เพราะทั้งคู่แต่งตัวเป็นผู้ชาย กระทั่งเปลี่ยนชุดและแต่งหน้าจึงกลายเป็นนางแบบสาวสวยอย่างที่เห็นแม้จะไม่ใช่มืออาชีพ แต่ภาพโฆษณาชุดนี้เรียกความสนใจจากผู้คนทั่วโลก จนชุดส่าหรีทอมือของนาอีร์ขายดีแบบเหนือความคาดหมาย ไม่ใช่แค่คนอินเดีย แต่ยังมีออเดอร์มาจากอังกฤษ สิงคโปร์ ออสเตรเลีย และสหรัฐฯ“ไม่ได้มีเจตนาอยากสร้างชื่อให้สินค้าเป็นที่รู้จัก ด้วยการนำนางแบบเพศทางเลือกมาใช้ประชาสัมพันธ์สินค้า แต่ที่ทำแบบนี้เพราะนางแบบทั้ง 2 คนอายุ 29 ปี และกำลังตกงาน จึงมีความตั้งใจจะเปิดพื้นที่ให้พวกเขา เพื่อแสดงให้เห็นว่ากลุ่มคนเพศทางเลือกสามารถทำงานได้ไม่ต่างจากคนทั่วไป และหวังว่าโฆษณาชิ้นนี้จะช่วยให้ทั้งคู่ได้งานทำเช่นกัน” ดีไซเนอร์สาว ระบุ  
"แปดริ้ว" เมืองสายน้ำแห่งชีวิต |คำเรียกติดปากชื่อ จ.ฉะเชิงเทรา ว่าแปดริ้วมีมานาน แต่หากจะหาที่มาของชื่อยังไม่มีคำตอบที่ชัดเจน มีเพียงตำนานเรื่องเล่าที่สอดคล้องกับความอุดมสมบูรณ์ของสายน้ำจะเรียกแปดริ้ว หรือฉะเชิงเทรา ก็เป็นที่เข้าใจกันในท้องถิ่นว่าหมายถึงตัวเมืองฉะเชิงเทรา ซึ่งสายน้ำบางปะกงไหลผ่าน จนมีตำนานความสมบูรณ์ของลำน้ำที่มีปลาชุกชุม แม้ปลาช่อนยังตัวใหญ่ ขนาดแล่เนื้อตากแห้งยังต้องแล่ถึง 8 ริ้ว ทั้งที่ปลาทั่วไปแล่ได้เพียง 4 ริ้ว หรือมากกว่าเป็นเท่าตัวชื่อเมืองแปดริ้วเรียกขานต่อกันหลายชั่วอายุคน และอีกที่มายังสอดคล้องกับตำนานพื้นบ้านพระรถเมรี ที่ว่ายักษ์ฆ่านางสิบสองแล้วเฉือนเนื้อออกเป็นแปดริ้ว ส่วนชื่อฉะเชิงเทราใช้อย่างเป็นทางการนับจากยกฐานะขึ้นเป็นจังหวัด เมื่อ 100 ปีที่แล้ว เชื่อว่าเพี้ยนมาจากคำเขมร "สตรึงเตรง" หรือ "ฉทรึงเทรา" แปลว่าคลองลึกสายน้ำความยาวไม่น้อยกว่า 230 กิโลเมตร จากต้นน้ำที่เขาใหญ่สุดปลายน้ำที่อ่าวไทย หล่อเลี้ยงวิถีคนลุ่มน้ำบางปะกง ก่อเกิดอาชีพหลากหลาย ไม่เว้นของฝากติดมืออย่างขนมจาก ห่อด้วยใบจาก ขึ้นอยู่ริม 2 ฝากฝั่งแม่น้ำไม้ชายเลนมีทั้งแสม โกงกาง ลำพู และป่าจาก สะท้อนความสมบูรณ์ของธรรมชาติแบบนิเวศ 3 น้ำ จืด เค็ม และน้ำกร่อย ทำให้มีพืชพรรณ สิ่งมีชีวิตหลากหลาย ได้รับอิทธิพลของตะกอนจากทะเลพัดพาปะปนกับตะกอนน้ำจืดยามน้ำขึ้น-น้ำลง เกิดความอุดมสมบูรณ์ทั้งผืนดินผืนน้ำ ทำสถิติปลูกมะม่วงได้มากที่สุดถึง 30,000 ไร่ ขึ้นชื่อเรื่องความหลากหลายของพันธุ์มะม่วงรสชาติดี มีเทศกาลมะม่วงประจำจังหวัดต่อเนื่องมาแล้วถึง 46 ครั้ง ส่วนหนึ่งเพราะมีสายน้ำบางปะกงนี้หล่อเลี้ยงฉะเชิงเทราเป็นดินแดนสำคัญชายฝั่งทะเลตะวันออก ปรากฏชื่อครั้งแรกในพระราชพงศาวดารสมัยกรุงศรีอยุธยา ที่ต่อมาเป็นเมืองหน้าด่านถึงต้นกรุงรัตนโกสินทร์ ได้ชื่อว่าเป็นดินแดนแห่งการเพาะปลูก เพราะมากกว่าร้อยละ 60 ของพื้นที่ทำเกษตรกรรม ปลูกข้าว ยางพารา มะพร้าวอ่อน และมะม่วงที่ล้วนพึ่งพิงสายน้ำเป็นหลักจากเขาใหญ่ ผ่านทุ่งข้าว สู่อ่าวไทย คือนิยามหนึ่งที่เอ่ยถึงแม่น้ำบางปะกง สายน้ำแห่งชีวิตคนฉะเชิงเทรา เชื่อว่าเป็นที่มาของนามเมือง ทุกวันนี้เกื้อหนุนคน 2 ฝั่งให้ได้ใช้ประโยชน์ไม่เคยขาด ในปัจจุบันยังมีความพยายามผลักดันให้ลุ่มน้ำบางปะกงเป็นพื้นที่ชุ่มน้ำ เพื่อกำหนดรักษานิเวศแวดล้อม ภูมิทัศน์วัฒนธรรม ให้อยู่คู่กับเมืองไปอีกนานเท่านาน 
"กรุงเทพฯ ขนส่งทำมือ" ถอดรหัสคมนาคมในเมืองใหญ่|รูปแบบคมนาคมขนส่ง รวดเร็ว ทันใจ จากการสร้างสรรค์ของคนในอาชีพนั้นๆ เป็นฟันเฟืองสำคัญที่รองรับชีวิตคนเมืองมานาน หากเพราะยังไม่มีการศึกษาอย่างเป็นระบบ ทำให้ยรรยง บุญหลง สถาปนิกนักวิจัยเรื่องผังเมือง ถอดรหัสระบบขนส่งในกรุงเทพฯ ผ่านหนังสือ"กรุงเทพฯ ขนส่งทำมือ"สัญญาณเสียงยาวหมายถึงเรือจอดเทียบท่า หากเดินหน้า คือเสียงสั้นหลายๆครั้ง เสียงจากนกหวีดที่ถูกดัดแปลงให้ช่องลมเปิดกว้างกว่าปกติ เพื่อให้มีเสียงดังกว่าเครื่องยนต์ หนึ่งในสิ่งประดิษฐ์จากไอเดียของคนเรือด่วนเจ้าพระยา ซึ่ง "ยรรยง บุญหลง" สถาปนิกและนักวิจัยเรื่องระบบคมนาคม ร่วมกับทีมนักทำสารคดี "กลุ่มสายลม" ใช้เวลาร่วม 1 ปี บันทึกข้อมูล เพื่อถอดรหัสนวัตกรรมที่คิดค้นโดยคนในอาชีพขนส่งรับจ้าง รูปแบบและการจัดการเฉพาะตัว แม้ช่วยอำนวยความสะดวกคู่คนเมืองมานาน หากไม่เคยมีการศึกษาหรือบันทึกเพื่อต่อยอดพัฒนา เบื้องหลังฟันเฟืองเมืองใหญ่จึงถูกรวบรวมไว้ในหนังสือ "กรุงเทพฯ ขนส่งทำมือ Bangkok Handmade transit"  "อยากรู้ว่าระบบทำงานยังไง ระบบต่างๆที่เราไม่เคยเห็นว่าเขียนเป็นแบบแผน เช่น เรือแสนแสบ เรือด่วน เมื่อมีแบบแปลนก็หวังว่าในอนาคตอาจจะมีใครพัฒนาต่อ อาจจะใส่จีพีเอสเข้าไปในระบบรถเมล์ อย่างน้อยหนังสือเล่มนี้ก็ทำให้เป็นลายลักษณ์อักษร เดิมทีที่เป็นความรู้แบบปากต่อปาก" ยรรยง บุญหลง บรรณาธิการหนังสือกรุงเทพฯ ขนส่งทำมือ การสำรวจการเดินทาง 10 รูปแบบในหนังสือกรุงเทพฯ ขนส่งทำมือ เช่น รถตุ๊กตุ๊ก ที่พบว่ายังเป็นตัวเลือกหลักของคนไทยในชั่วโมงเร่งด่วน เพราะความแม่นยำเส้นทางและการคาดคะเนสภาพจราจร เป็นความยืดหยุ่นของบริการขนส่งที่ไม่สังกัดรัฐ แม้จะเอื้อต่อการใช้ชีวิต หากยุคสมัยที่เปลี่ยนไป ก็ทำให้สถาปนิกนักวิจัยตั้งข้อสังเกตว่าควรมีการนำเทคโนโลยีมาใช้กับบริการสาธารณูปโภคพื้นฐาน ที่อาจช่วยสร้างมูลค่าเพิ่มทางเศรษฐกิจ "ปัจจุบันเริ่มมีพนักงานบริษัทรถเมล์ทำกลุ่มไลน์ว่าอยู่ตำแหน่งตรงไหน ผู้โดยสารจะได้ไม่ต้องนั่งรอคิวอยู่ที่ป้ายรถเมล์ มันเป็นมูลค่าเศรษฐกิจมหาศาลที่หากผู้โดยสารรู้ว่าอีก 5 นาที รถเมล์จะมา เขาอาจไปซื้อก๋วยเตี๋ยวได้สักชามนึง หรือถ้าอีกครึ่งชั่วโมงรถเมล์จะมา ก็อาจแวะไปช็อปก่อน ในขณะที่ถ้าเกิดไม่รู้เวลาล่วงหน้าก็ทำให้ต้องรออยู่อย่างนั้น การจับจ่ายในพื้นที่แห่งนั้นก็น้อยลงไป" ยรรยง ยกตัวอย่างให้เห็นมุมมองด้านมูลค่าทางเศรษฐกิจ หนังสือขนส่งทำมือเกิดขึ้นจากการระดมทุน โดยเปิดให้ผู้สนับสนุนเสนอแนะเนื้อหา สำหรับกลุ่มผู้จัดทำในฐานะคนเมืองยังมองว่า แม้ปัจจุบันในโลกยุคไอที จะยังมีนวัตกรรมขนส่งรูปแบบใหม่ๆโดยเอกชนเกิดขึ้น หากแรงหนุนจากภาครัฐก็เป็นอีกตัวแปรสำคัญที่จะช่วยพัฒนาของระบบขนส่งให้รองรับกับมหานครมากยิ่งขึ้น 
โรงเรียนปั้นดีไซเนอร์สู่เส้นทางอาชีพ |อีกฝันนักเรียนแฟชั่นไทยคือได้เรียนจากสถาบันออกแบบที่ขึ้นชื่อของญี่ปุ่น หนึ่งในนั้นคือ Bunka Fashion College ที่เคยเปลี่ยนแปลงวงการแฟชั่นหลังสงครามโลกครั้งที่ 2 ซึ่งไม่เพียงทำนิตยสารแฟชั่นเล่มแรกของญี่ปุ่นออกมา แต่ยังสอนวิธีคิดในงานที่เป็นต้นทางความสำเร็จจากไอเดียที่ว่ารูปทรงหกเหลี่ยมของรังผึ้งทำให้รังแข็งแรงที่สุด ตรงกับสไตล์เสื้อผ้าที่ต้องการสะท้อนบุคลิกสาวแกร่ง ออกมาเป็นชุดดำล้วนดูมีพลัง เพิ่มลูกเล่นลายหกเหลี่ยมดูล้ำสมัยให้เสื้้อคลุมและกระโปรง ทุกงานออกแบบ ศศิมา สุชินโรจน์ นักเรียนดีไซเนอร์คิดมาอย่างดี ใส่ใจจนเป็นชิ้นงานที่ชัดเจน ส่งให้เธอคว้ารางวัลดีไซน์ยอดเยี่ยม ในวันจบการศึกษาจากสถาบัน Bunka Fashion Academy ประเทศไทย เตรียมเข้าสู่เส้นทางดีไซเนอร์อาชีพงานออกแบบเป็นอีกด้านที่รัก นักร้องสาว พราว อรณิชา กรินชัย จึงตัดสินใจเรียนด้านดีไซน์ ใช้ชื่อเสียงที่มีสร้างแบรนด์แนวสตรีทของตัวเอง ทดลองขายผ่านช่องทางอินสตาแกรมมาร่วมปี ศิษย์เก่าสถาบัน Bunka เปิดเผยว่า นอกจากการตลาดแล้ว งานแพทเทิร์นที่ดูดีจะช่วยเพิ่มมูลค่าได้สถาบันออกแบบแฟชั่น Bunka ของญี่ปุ่นไม่เพียงอยู่อันดับต้นๆ ในเอเชีย แต่ยังติดอันดับ 2 ของโลก มีดีไซเนอร์ชั้นนำของญี่ปุ่นในยุค 70 ทั้ง Kenzo Takada, Yohji Yamamoto, Rei Kawakubo สามทหารเสือที่กล้าสวนกระแสงานออกแบบฝั่งตะวันตก ด้วยการใช้งานแพทเทิร์นของเอเชียอย่างกิโมโน เน้นทรงหลวมไม่รัดรูป มาพลิกโฉมเสื้อผ้าในยุคนั้นนอกจากความรู้ในห้องเรียน ประสบการณ์จริงจากการลงสนาม เน้นการปฏิบัติมากกว่าภาคทฤษฎี ยังเป็นอีกหลักการปั้นดีไซเนอร์สายเลือดใหม่ของสถาบันแฟชั่นจากญี่ปุ่นที่อยู่มานานถึง 93 ปี และยังเปิดโอกาสให้นักศึกษาไปแลกเปลี่ยนกับนักออกแบบที่ญี่ปุ่นหาประสบการณ์พัฒนาฝีมือด้วย
สวยแต่เสี่ยงกับ 4 แฟชั่นคุกคามสุขภาพ |รองเท้าส้นสูง กางเกงยีนส์รัดรูป ชุดรัดสัดส่วน การเจาะร่างกาย เป็นแฟชั่นที่มีผู้นิยมอยู่ไม่น้อยและหลายคนอยู่กับสิ่งเหล่านี้มาเป็นเวลานานหลายปี แต่ความสวยความงามนี้อาจต้องแลกมาด้วยความเสี่ยงต่อสุขภาพอเล็กซานดรา ซิฟเฟอร์ลิน คอลัมนิสต์ด้านสุขภาพประจำนิตยสาร TIME เขียนเตือนสาวกแฟชั่นไว้ในเว็บไซต์ motto.time.com ซึ่งเป็นเว็บไซต์ในเครือนิตยสาร TIME ว่าการตามแฟชั่นทำให้คนมีความสุข แต่ก็มีความเสี่ยงด้วยเช่นกัน พร้อมกับชวนให้สาวกแฟชั่นทั้งหลายสำรวจตู้เสื้อผ้าและความนิยมของตัวเองว่ามีอะไรบ้างที่เสี่ยงต่อการทำลายสุขภาพ ซึ่งเธอได้หยิบยกแฟชั่น 4 อย่างที่มีงานวิจัยออกมาชี้ว่าอาจส่งผลเสียต่อสุขภาพวารสารการแพทย์ ทางด้านประสาทวิทยาของสหรัฐอเมริกา ระบุว่าพบหญิงวัย 35 ปีมีอาการขาชาในขณะที่เธอสวมกางเกงยีนส์รัดรูป (Skinny jeans) ขาและข้อเท้าของเธอบวมเป่งจนถอดกางเกงออกไม่ได้ พยาบาลที่ห้องฉุกเฉินต้องใช้กรรไกรตัดกางเกงยีนส์ของเธอออก ผู้ป่วยจากยีนส์รัดรูปรายนี้บอกกับหมอว่าข้อเท้าและนิ้วเท้าของเธออ่อนแรง แต่อวัยวะส่วนอื่นๆ อย่างหัวเข่าและสะโพก ยังสามารถใช้การได้เป็นปกติ ซึ่ง นพ.ออคตาวิโอ เบสซา แพทย์ที่ศึกษาเรื่องนี้เรียกอาการดังกล่าวว่า "กางเกงรัดรูปซินโดรม" (tight-pants syndrome) หรือความผิดปกติที่มีสาเหตุมาจากการใส่กางเกงรัดรูปมากเกินไปกางเกงยีนส์รัดรูปกำลังได้รับความนิยมทั้งจากหญิงและชาย จากการเก็บข้อมูลของ นพ.เบสซา พบว่ามีผู้ชายหลายคนมาพบแพทย์จากอาการปั่นป่วนในท้องซึ่งเป็นผลมาจากการใส่กางเกงรัดติ้ว แพทย์สรุปว่ากางเกงรัดรูปจะส่งผลเสียต่อสุขภาพในระยะยาวผลเสียของรองเท้าส้นสูงต่อสุขภาพของผู้สวมใส่นั้นได้รับการพูดถึงมาอย่างยาวนาน แต่รองเท้าส้นสูงปรี๊ดก็ยังเป็นสิ่งที่ขาดไม่ได้สำหรับสาวๆ หลายคน จึงไม่เสียหายที่จะหยิบยกคำเตือนจากแพทย์ผู้เชี่ยวชาญด้านสุขภาพเท้ามาให้อ่านกันอีกครั้งว่า ผู้ที่ชอบใส่รองเท้าส้นสูงมีความเสี่ยงต่อปัญหาสุขภาพ เพราะหากใส่รองเท้าส้นสูงเป็นเวลานาน เท้าของผู้สวมใส่จะรับน้ำหนักมากขึ้น อีกทั้งยังทำให้รู้สึกเมื่อย เพราะการยืนหรือเดินบนรองเท้าส้นสูงไม่ใช่สิ่งที่เป็นธรรมชาติของมนุษย์ ซึ่งไม่ใช่แค่จะส่งผลกระทบต่อเท้าและข้อเท้าเท่านั้น แต่ยังส่งผลกระทบไปยังส่วนอื่นๆ ของร่างกาย โดยเฉพาะกระดูกสันหลัง โดยแพทย์แนะนำว่าหากจำเป็นต้องใส่รองเท้าส้นสูง ไม่ควรใส่เป็นเวลานานและส้นรองเท้าต้องไม่สูงจนเกินไปชุดรัดสัดส่วนหรือ "คอร์เซ็ท" (Corsets) เป็นสิ่งที่หลายคนนิยมใช้เพื่อเป็นทางลัดทำให้รูปร่างกระชับเข้ารูปและสวมใส่เสื้อผ้าได้สวยงาม แต่มีคำเตือนจากผู้เชี่ยวชาญด้านสุขภาพว่า การสวมชุดกระชับสัดส่วนทำให้ผู้สวมใส่เจ็บปวด หายใจลำบากและอาจจะส่งผลกระทบต่อซี่โครง แฟชั่นการสวมใส่คอร์เซ็ทนี้เป็นที่นิยมมากในหมู่สาวกของสาวๆ ตระกูลคาร์เดเชียน เซเลปชื่อดังแห่งวงการฮอลลีวู้ด ที่ใช้คอร์เซ็ทเพื่อช่วยให้มีหุ่นรูปทรงนาฬิกาทรายสุดเซ็กซี่การเจาะรูตามร่างกายเป็นอีกความชอบหนึ่งของใครหลายคน เพราะถือว่าเป็นศิลปะบนเรือนร่าง ซึ่งกลายเป็นเรื่องที่เคยชินสำหรับผู้คนสมัยนี้ แต่กลับแฝงไปด้วยอันตราย โดยมหาวิทยาลัยนอร์ทเวสเทิร์น ในสหรัฐอเมริกา ได้รายงานผลการศึกษาเมื่อปี 2012 ระบุว่ามีผู้ติดเชื้อแบคทีเรียจากการเจาะร่างกายถึงร้อยละ 20 โดยเป็นการติดเชื้อจากการใช้อุปกรณ์ที่ไม่สะอาดข้อมูลในรายงานดังกล่าวไม่ได้มีแค่การติดเชื้อจากการเจาะหูเท่านั้น แต่ยังมีการติดเชื้อจากการเจาะจมูก เจาะปาก เจาะหัวนม เจาะสะดือ และการเจาะอวัยวะเพศ ซึ่งพบได้ทั้งผู้หญิงและผู้ชาย ทั้งนี้ก่อนทำการเจาะจึงควรคิดถึงความเหมาะสม รวมถึงการเลือกร้านที่สะอาดและมีความน่าเชื่อถือ เพื่อป้องกันการติดเชื้อ
ขนมไทยหากินยาก “ขนมขี้หนู” ของดีบ้านโป่ง จ.ราชบุรี สืบทอดสูตรดั้งเดิมยาวนาน 70 ปี |เอ่ยถึง "ขนมขี้หนู" หลายคนอาจคุ้นหูและเคยหารับประทานง่ายตามตลาด หากวันนี้เป็นขนมไทยหากินยากเพราะเหลือผู้รู้ตำรับสืบทอดน้อย อิ่มมนต์รสวันนี้พาไปลิ้มรสหอมหวานของขนมขี้หนูที่ จ.ราชบุรีวันนี้ (3 มิ.ย. 2559) ผู้สื่อข่าวรายงานว่า นอกจากต้องใช้อุปกรณ์ที่จับถนัดมือแล้ว ยังต้องใช้แรงที่พอเหมาะด้วยถึงจะบดจนได้แป้งที่ละเอียด ถือเป็นหนึ่งในขั้นตอนสำคัญการทำขนมไทยโบราณ “ขนมขี้หนู” ที่เชื่อว่าหลายคนอาจเคยรู้จักและได้ลิ้มรสกันมาบ้าง แต่ทุกวันนี้หากินยาก และหาเจ้าอร่อยกินนั้นยากกว่า เพราะขนมขี้หนูนั้นอาศัยความพิถีพิถัน ใช้เวลานาน และใส่ใจทุกลายละเอียด ตั้งแต่เลือกข้าวมาทำแป้ง เคล็ดลับสำคัญวิธีทำแป้งขนมขี้หนูแบบโบราณ ที่ให้เนื้อสัมผัสละเอียดเคี้ยวไม่หยาบคอ รวินันท แดนศิลป์ ผู้สืบทอดจากครอบครัว บอกว่า ต้องใช้แป้งข้าวเจ้าที่โม่ขึ้นเองจากข้าวสาร แล้วนำมาบดด้วยขวดน้ำที่จับถนัดมือ จากนั้นร่อนจนได้แป้งเนื้อละเอียดจึงนำไปนึ่ง 3-4 ชั่วโมงซึ่งแม้จะใช้เวลานานหนึ่งวันเต็ม หากรสสัมผัสของเนื้อแป้งที่ละลายในปากก็คุ้มค่าคุ้มเวลาอีกขั้นตอนสำคัญที่ไม่ยาก หากต้องใส่ใจคือน้ำเชื่อมลอยดอกมะลิผสมสีเขียวของใบเตย กับสีชมพูจากสีผสมอาหาร ที่ต้องคลุกให้เข้าเนื้อแป้งที่นึ่งสุก แล้วอบควันเทียนกับดอกกระดังงาให้ได้กลิ่นหอมอันเป็นเสน่ห์ของขนมไทยเรียกได้ว่าขั้นตอนไม่มากแต่ใช้เวลานาน ขณะเดียวกันความพิถีพิถันในการใช้วัตถุดิบทำให้ขนมขี้หนูไร้ผู้สืบทอด กลายเป็ขนมไทยอีกชนิดที่หากินยากเสน่ห์ขนมไทยไม่เพียงอยู่ที่รสชาติหอมหวาน การเลือกใช้วัตถุดิบมีคุณภาพที่หาง่ายในพื้นที่ยังเป็นหัวใจสำคัญ อย่างมะพร้าวโรยหน้าที่ต้องเลือกเและขูดเอง เพื่อให้ได้เส้นมะพร้าวที่นุ่มกรอบกำลังดี ความโชคดียังอยู่ที่ราชบุรีเป็นแหล่งสวนมะพร้าว ทำให้มีของดีเป็นวัตถุดิบไม่ขาดมือ ยังมี ดอกมะลิ ใบเตย และกระดังงาที่ปลูกได้เองทำให้ต้นทุนไม่สูงนัก ราคาขนมขี้หนูจึงไม่ผันผวนตามค่าครองชีพเพื่อไม่ให้ขนมขี้หนูเหลือแต่ชื่อ กว่า 70 ปีแล้ว ที่ครอบครัวแดนศิลป์สืบทอดตำรับขนมไทยโบราณ โดยรักษารสชาติและกรรมวิธีดั้งเดิมไว้ให้มากที่สุด จนกลายเป็นตำรับขนมไทยคู่บ้านโป่ง จ.ราชบุรี มีให้คนรุ่นใหม่ได้ลิ้มรสอร่อย ขณะเดียวกันคนรุ่นเก่าได้หวนหารสหวานหอมครั้งอดีตเคล็ดลับอีกประการหากจะกินขนมขี้หนูให้อร่อยต้องรู้วิธีบีบหรือขยำให้น้ำมันซึมออกจากเนื้อมะพร้าว จะทำให้เนื้อแป้งเกาะกันหยิบรับประทานง่ายและอร่อยขึ้น 
"โอม ค็อกเทล" กับบทบาทนักสะสมพลาสติกโมเดล |โอม ค็อกเทล นอกจากจะเป็นเจ้าของเพลงที่ทำยอดผู้ชมทะลุล้านวิว ขึ้นแท่นนักร้องขวัญใจวัยรุ่นแล้ว ยังเป็นไอคอนของคนรักพลาสติกโมเดล จนแฟนคลับยกให้เป็น Semi-Professionถ้าลองได้มานั่งมุมนี้เมื่อไร ก็ต้องใช้เวลาอยู่ไม่ต่ำกว่า 7 ชั่วโมงแน่นอน ใช้สมาธิเพ้นท์สีพลาสติกโมเดลทีละชิ้นละอัน ยิ่งตัวเล็กรายละเอียดยิ่งเยอะ เป็นงานท้าทายของ โอม ปัณฑพล ประสารราชกิจ นักร้องดังวงค็อกเทล เห็นเป็นกิจกรรมน่ารักๆ แต่ โอม ต้องมีวินัยกับตัวเอง พักผ่อนให้เพียงพอ เพราะต้องอาศัยทั้งสมาธิและสายตาจากของเล่นวัย 10 ขวบเป็นของสะสม จนลงมือทำเองด้วยความภูมิใจ จนทุกวันนี้มีโมเดลพลาสติกกว่า 1,000 ชิ้น โดยเฉพาะหุ่นนักรบจากเกม WarHammer กว่า 500 ตัวที่ชื่นชอบเป็นพิเศษสำคัญกว่าฝีมือคือจินตนาการ หลายชิ้นงานจึงถูกแต่งเติมใหม่ทั้งลายอาวุธ การไล่โทนสีให้มีมิติ รวมถึงฐานวางที่ใช้เศษแก้วบดละเอียดแทนหิมะหรือเศษไม้แทนหิน งานอดิเรกที่ชอบส่วนหนึ่งมาจากการปลูกฝังของครอบครัวที่อยากให้ช่วยเรื่องสมาธิและแก้ปัญหาใจร้อนจะให้สนุกจริงก็ต้องเรียนรู้ไปด้วย เสาะหาข้อมูลจากทั้งอินเทอร์เน็ต อ่านแม็กกาซีนญี่ปุ่น และยังดึงแรงบันดาลใจมาจาก Andy Wardle นักโมเดลตัวจริงชาวอังกฤษ หลังวางไมค์ จึงเป็นที่ปรึกษาของคนรักของเล่นด้วย จนตั้งอินสตาแกรม Ohmhorsmodelwork ขึ้นใหม่เป็นพื้นที่แชร์ความรู้ของคนคอเดียวกัน เจ้าตัวบอกว่างานเพลง และการสร้างโมเดลนั้นแทบไม่ต่าง เพราะเป็นงานสร้างสรรค์ที่ต้องใช้สมาธิและจินตนาการเหมือนกันนอกจากงานอดิเรกก็ยังไม่ทิ้งการเรียน ใช้เวลาว่างที่เหลือจากการรับงานเพียงเดือนละ 15 วันไปกับการอ่านหนังสือเตรียมสอบเนติบัณฑิตครั้งที่ 2 พิสูจน์อีกความสามารถบนเส้นทางชีวิตที่หลากหลาย
"Halbrad" สิ่งประดิษฐ์ใหม่ของคนรักจักรยาน|นักประดิษฐ์ในเยอรมนีพัฒนาจักรยานแนวใหม่ เป็นจักรยานสองล้อแบบครึ่งคัน ที่สามารถขี่ได้อย่างคล่องตัวและกะทัดรัดกว่ารถจักรยานแบบพับได้วันนี้ ( 6 มิ.ย.2559) นายเฟลิกซ์ ครุสชาร์ดท์ (Felix Kruschardt) นักประดิษฐในกรุงเบอร์ลินของเยอรมนี เป็นผู้พัฒนาจักรยานแนวใหม่ ซึ่งเป็นจักรยานสองล้อแบบครึ่งคัน และตั้งชื่อเป็นภาษาเยอรมันว่า "ฮัลบราด" (Halbrad) แปลว่าจักรยานครึ่งคัน แม้ว่ารูปทรงจะประหลาดกว่าจักรยานทั่วไปและดูเหมือนจะขี่ยาก แต่ครุสชาร์ดท์ได้โชว์การขี่จักรยานครึ่งคันว่าสามารถขี่ได้อย่างคล่องตัวโดยเฉพาะในเมือง ครุสชาร์ดทยังให้คนอื่นมาลองขี่จักรยานครึ่งคันของเขา ซึ่งผู้ที่ได้ทดลองต่างบอกว่า ตอนแรกดูเหมือนจะยาก แต่พอคุ้นแล้วก็ขี่ไปได้อย่างสบาย ฮัลบราดฮัลบราด" (Halbrad) จักรยานครึ่งคัน (3)  ฮัลบราดฮัลบราด" (Halbrad) จักรยานครึ่งคัน (3)  จักรยานครึ่งคันนอกจากจะขี่ได้อย่างคล่องตัวแล้ว ยังพกพาไปได้สะดวกไม่ต้องเสียเวลาพับเหมือนกับจักรยานแบบพับได้ แต่ใครอยากจะขี่คงต้องอดใจรอ เพราะครุสชาร์ดท์ยังไม่ได้ผลิตออกมาจำหน่าย แต่ก็มีแผนจะทำตลาดในเร็วๆ นี้ ฮัลบราดฮัลบราด" (Halbrad) จักรยานครึ่งคัน (2)     
"หัวใจคือดนตรี วัยไม่ใช่อุปสรรค" ของ "มาลินดา เฮอร์แมน" |โด่งดังข้ามคืนในสื่อสังคมออนไลน์ สำหรับ "มาลินดา เฮอร์แมน" คุณป้าในวัย 66 ปี ที่โชว์ลีลาทั้งร้องเพลงและเล่นกีตาร์บนเฟซบุ๊ก ไม่ถึง 1 วัน มีคนเข้าไปชมคลิปวิดีโอกว่า 5 ล้านครั้ง ไทยพีบีเอส ตามไปคุยกับมาลินดา กับชีวิตบนเส้นทางสายดนตรีของเธอ
เสียงกีต้าร์โปร่งคลอด้วยเสียงร้องของมาลินดา เฮอร์แมน หรือมาลินดา โพธิ์สิทธิ์ วัย 66 ปี ในเพลงสากลยุค 70 ที่เธอถนัด ท่าทางเกากีต้าร์ทะมัดทะแมงกับสำเนียงภาษาอังกฤษ เธอบอกว่าได้จากคุณปู่คุณย่า ชาวยูโกสลาเวียและสิงคโปร์ มาลินดาเติบโตในครอบครัวนักดนตรี เริ่มเล่นกีต้าร์ตั้งแต่อายุ 13 ปี ช่วงชีวิตที่อายุประมาณ 30 ปี เธอประสบอุบัติเหตุทางรถยนต์ จนใบหน้าด้านซ้ายเบี้ยว เป็นหนึ่งในช่วงสำคัญที่เธอทุ่มเทให้กับดนตรีมากยิ่งขึ้น เพราะแพทย์แนะนำให้ขยับใบหน้าบ่อยๆ เธอจึงเลือกการร้องเพลง ช่วยให้ใบหน้าได้เคลื่อนไหว นอกจากนั้น ยังเป็นการคลายเหงาได้อย่างดี"ถ้าวัย 60 แล้ว ปกติต้องปลดเกษียณ ให้พักผ่อน บางคนก็ลูกหลานเยอะ บางครอบครัวแฮปปี้มีความสุขแบบนั้น แต่บางคนที่ตื่นเช้ามาทำบุญใส่บาตรก็เป็นความสุขอีกอย่าง แต่ของเราจะเป็นดนตรี แล้วเราก็ไปฝึกลูกๆ เรา ลูกหมาลูกแมวเราให้ฟังเพลง ถ้าไม่ได้ฟังก็งอแง" มาลินดา เล่าถึงความสุขในชีวิตบนเส้นทางเสียงเพลงของเธอ การเล่นดนตรี ร้องเพลง ร่วมกับลูกชาย-คีตะรัฐ บุณยรัตพันธุ์ เป็นความสุขที่ได้ใช้เวลาว่างกับลูก เธอถ่ายทอดการเล่นกีตาร์ให้กับลูกชาย ปลูกฝังให้รักดนตรีตั้งแต่เล็ก เพราะมองว่าช่วยเพิ่มทักษะใหม่ๆ เสริมกิจกรรมยามว่างให้กับลูก และยังได้ใช้เวลาร่วมกัน"ภูมิใจที่แม่เล่นดนตรีแล้วมีคนชื่นชอบ" คีตะรัฐ กล่าวด้วยใจรักดนตรีทั้งสองแม่ลูก จึงเปิดธุรกิจร้านอาหารมากว่า 10 ปี เพื่อตั้งวงซ้อมดนตรีร่วมกับลูกชายและเพื่อนของลูก เธอจะไปร่วมเล่นที่ร้านสัปดาห์ละ 2 วัน อีกหนึ่งความสามารถของหญิงสูงวัยคนนี้ เธอยังแต่งเพลงร้องเองอีกด้วย มาลินดารู้ว่าภาพการเล่นดนตรี และร้องเพลงของเธอ เมื่อถูกเผยแพร่ออกไปในวงกว้าง มีหลายคน บอกว่าแปลกใจ เพราะลีลาท่าทางและเสียงร้องอาจดูอ่อนกว่าวัยของเธอไม่น้อย "อย่าไปคิดว่าเราสูงอายุ ต้องคิดว่าเราก็เป็นไปตามครรลองอายุของคน อยู่ที่เราไง ถ้าเราคิดว่าอายุ 60 กว่า ฉันต้องอยู่บ้าน เช้าฉันต้องไปใส่บาตร ก็อาจไม่ใช่ ไม่ใช่เรา เราอยากทำอะไรก็ทำที่เรามีความสุข"การใช้สื่อสังคมออนไลน์เป็นอีกเรื่องที่หลายคนแปลกใจ เมื่อได้เห็นมาลินดาใน เฟซบุ๊ก Malinda Herman เธอบอกว่านี่เป็นเรื่องง่ายสำหรับเธอ เธอใช้พื้นที่นี้สื่อสารกับเพื่อนใหม่ที่เธออาจไม่คุ้นเคย ล่าสุดเธอโพสต์คลิปวิดีโอร้องเพลงสากลเล่นกีต้าร์ให้กับเพื่อนๆ ชม สร้างความประทับใจให้กับผู้ใช้สื่อสังคมออนไลน์จำนวนมาก มีผู้คนส่งต่อคลิปวิดีโอนี้ ไม่ถึง 1 วัน มีผู้เข้าชมกว่า 5 ล้านครั้ง และนี่คือปรากฏการณ์ที่ทำให้เธอดีใจที่สามารถสร้างความสุขให้กับผู้อื่นได้ 
รู้จัก "องอาจ ธรรมนิทา" จากเด็กคลองหนึ่งถึงโฆษกคณะศิษย์วัดพระธรรมกาย|"พระเดชพระคุณหลวงพ่อ..." ดูเหมือนจะเป็นคำที่คนทั้งประเทศคุ้นหูมากที่สุดคำหนึ่งในช่วงระยะเวลา 2 เดือนที่ผ่านมา จากการแถลงข่าวนับครั้งไม่ถ้วนของนายองอาจ ธรรมนิทา โฆษกคณะศิษยานุศิษย์ วัดพระธรรมกาย นับตั้งแต่ดีเอสไอออกหมายเรียกให้พระธัมมชโยมารับทราบข้อกล่าวหาด้วยลีลาการพูดที่อาจเรียกได้ว่าระดับมืออาชีพ ชัดถ้อยชัดคำ มีจังหวะจะโคน ลำดับประเด็นและหยิบยกข้อมูลมาหนุนเสริมให้หนักแน่น ประกอบกับความพยายามที่จะปกป้องวัดพระธรรมกายและพระธัมมชโยหรือที่เขาเรียกว่า "พระเดชพระคุณหลวงพ่อ" อย่างสุดจิตสุดใจ ทำให้หลายคนอาจจะอยากรู้ว่า "องอาจ ธรรมนิทา" เป็นใคร มาจากไหน และมาอยู่จุดนี้ได้อย่างไรองอาจ หรือ "อาร์ท" เกิดเดือนมิถุนายน ปี 2524 จบการศึกษาจากโรงเรียนธรรมศาสตร์คลองหลวงวิทยาคม ต.คลองหนึ่ง อ.คลองหลวง จ.ปทุมธานี จบปริญญาตรีคณะวิทยาศาสตร์ มหาวิทยาลัยราชภัฏวไลยอลงกรณ์ ในพระบรมราชูปถัมภ์ และคณะนิเทศศาสตร์ (วิทยุกระจายเสียงและโทรทัศน์) มหาวิทยาลัยธุรกิจบัณฑิต องอาจเคยให้สัมภาษณ์ถึงชีวิตส่วนตัวของเขาในรายการ "ผู้ออกแบบชีวิต" ออกอากาศทางช่อง DMC TV เมื่อปลายปี 2557 ว่าเขาเกิดที่บ้านของครอบครัวใน ต.คลองหนึ่ง อ.คลองหลวง จ.ปทุมธานี ซึ่งอยู่ไม่ไกลจากที่ตั้งของวัดพระธรรมกายในปัจจุบัน"ผมโชคดีที่ได้เกิดใกล้วัด" เขากล่าวในรายการพ่อของเขาเป็นทหารที่ค่อนข้างเข้มงวด เมื่อถูกพ่อดุเขามักจะไปหาย่า ทำให้เขาสนิทและใกล้ชิดกับย่ามาตลอดองอาจบอกว่าเขารู้จักวัดพระธรรมกายเป็นครั้งแรกจากคุณย่า ซึ่งเป็นคนธรรมะธรรมโม ชอบสวดมนต์ไปวัดทำบุญมาตั้งแต่ในอดีตที่วัดพระธรรมกายยังเป็นศูนย์พุทธจักรปฏิบัติธรรม "ย่าเป็นต้นแบบในการทำให้เราเห็นความสำคัญเรื่องบุญ" เขาเล่าทีมข่าวไทยพีบีเอสพยายามติดต่อนายองอาจเพื่อสอบถามเกี่ยวกับชีวิตและการทำงานของเขา แต่ไม่สามารถติดต่อได้และไม่ได้รับการติดต่อกลับ แต่จากการสืบค้นข้อมูลในอินเทอร์เน็ตพบว่าองอาจทำกิจกรรมเคลื่อนไหวทางสังคมตั้งแต่ยังเป็นเยาวชน และได้รับรางวัลจากหน่วยงานต่างๆ หลายรางวัล เช่น เป็นเยาวชนดีเด่นแห่งชาติประจำปี 2545 และเยาวชนอาสาสมัครตัวอย่างแห่งชาติ ประจำปี 2546 ปี 2548 เขาเป็นแกนนำนักศึกษาเข้ายื่นจดหมายเปิดผนึกถึงตลาดหลักทรัพย์แห่งประเทศไทยเพื่อคัดค้านการนำธุรกิจประเภทเครื่องดื่มแอลกอฮอล์เข้าจดทะเบียนในตลาดหลักทรัพย์ ด้วยความที่เป็นคนพูดเก่งและมีดีกรีเป็นถึงเยาวชนดีเด่น องอาจจึงได้รับการชักชวนจากวัดพระธรรมกายให้มาทำหน้าที่เป็นพิธีกรและ "ผู้ประกาศธรรม" ประจำช่อง DMC TV โดยมักจะใช้ชื่อ "ลูก ART" ในการรายงานข่าวทางเว็บไซต์ www.dmc.tv ส่วนใหญ่เป็นการรายงานข่าวกิจกรรมของวัดพระธรรมกาย เช่น การเปิดวัดพระธรรมกายสาขาสวิตเซอร์แลนด์ หรือ "ทุ่มสุดฤทธิ์ ปิดเจดีย์" ที่ประเทศออสเตรเลีย เป็นต้นนอกจากนี้เขายังเคยเขียนคอลัมน์ประจำ "เส้นทางผู้นำเยาวชน" ในนิตยสารกัลยาณมิตร ซึ่งเป็นสื่อของวัดพระธรรมกายอีกด้วยครั้งหนึ่งองอาจเคยเขียนเล่าถึงการเดินเข้าสู่วัดพระธรรมกายของเขาไว้ในคอลัมน์นี้ว่า"ขณะเรียนอยู่ ม.3 ผมทราบข่าวการอบรมมัชฌิมธรรมทายาทจากอาจารย์สอนวิชาพระพุทธศาสนาที่โรงเรียน ท่านชวนให้มาอบรมถือศีล 8 และบรรพชาเป็นสามเณรประมาณ 1 เดือนที่วัดพระธรรมกาย ไม่ใช่เรื่องง่ายที่จะตอบตกลงอาจารย์ไปทั้งที่ทางบ้านก็คงไม่คัดค้าน ไม่ใช่ครอบครัวไม่รักหรอกนะครับ แต่ว่าคงจะไม่เปลืองข้าวบ้านไปหลายวัน เอ้ย! ไม่ใช่ มันเป็นโอกาสที่ดีที่จะส่งลูกหลานให้ใกล้ชิดกับพระพุทธศาสนา" องอาจเขียนเล่าความหลัง"ด้วยเวลาเพียง 20 กว่าวันในการอบรม ทำให้ชีวิตของผมเปลี่ยนแปลงไป จากที่ไม่เคยรู้เลยว่าเราเกิดมาทำไม อะไรคือเป้าหมายชีวิต ก็ทำให้รู้อย่างแจ่มแจ้งว่า เราเกิดมาสร้างบารมีและเข้าถึงความสุขที่แท้จริงคือธรรมะภายใน ส่วนเป้าหมายชีวิตของเราก็คือ ไปสู่ที่สุดแห่งธรรม...ความประทับใจครั้งนั้น ได้กลายมาเป็นพลังใจที่ยิ่งใหญ่ในการสร้างบารมีของผมในวันนี้ หลังจบการอบรม ผมรีบไปขอบคุณพระอาจารย์และอาจารย์ที่เป็นกัลยาณมิตรให้ พร้อมกับปรึกษาหารือเกี่ยวกับกิจการงานสร้างบารมี โดยมุ่งไปที่โรงเรียนที่ผมเรียนอยู่ ด้วยการจัดตั้งชมรมพุทธศาสตร์"องอาจกล่าวในรายการ "ผู้ออกแบบชีวิต" เมื่อปี 2557 ว่าการทำงานอาสาสมัครให้กับวัดพระธรรมกายทำให้เขาต้องรู้จักแบ่งเวลาการทำงานให้ดี ซึ่งในขณะนั้นเขามีตำแหน่งเป็นกรรมการผู้จัดการบริษัท มหัศจรรย์บุญ จำกัด เพื่อรักษาการทำงานทางโลกและทางธรรมให้สมดุลกัน ล่าสุด องอาจเป็นหนึ่งในผู้ที่ได้รับรางวัลผู้บริหารแห่งปี CEO Thailand Awards 2014 จัดโดยสมัชชานักจัดรายการข่าววิทยุโทรทัศน์หนังสือพิมพ์แห่งประเทศไทย และโครงการบริหารการจัดการเพื่อการพัฒนายุคใหม่ สถาบันรัชต์ภาคย์ โดยรับรางวัลจาก ฯพณฯ นายอำพล เสนารงค์ องคมนตรี และในปีเดียวกันนี้ เว็บไซต์ ThaiPublica รายงานว่า เขาได้รับรางวัล "ผู้นำพุทธโลก" สาขาสื่อมวลชนจากสำนักงานพระพุทธศาสนาแห่งชาติอีกด้วยแหล่งข่าวที่ใกล้ชิดกับวัดพระธรรมกายให้ข้อมูลที่สอดคล้องกันว่า องอาจเข้าเป็นลูกศิษย์ธรรมกายตั้งแต่เด็ก ผ่านหลักสูตรการฝึกพูดของวัดพระธรรมกาย จนได้มาเป็นผู้จัดรายการอยู่ในช่อง DMC TV และเป็นนักพูดที่ได้รับความไว้วางใจจากทางวัดมากที่สุดคนหนึ่ง บ่อยครั้งที่เขารับหน้าที่เป็นผู้ให้ข้อมูลกับสื่อมวลชนแทนพระสนิทวงศ์ วุฑฒิวังโส ผู้อำนวยการสำนักสื่อสารองค์กร วัดพระธรรมกาย ซึ่งแหล่งข่าวระบุว่าระยะหลังได้ลดบทบาทลงไปเพราะการชี้แจงข่าวรายวันยังไม่ทันสถานการณ์พออย่างไรก็ตาม นายองอาจได้ชี้แจงประเด็นนี้กับผู้สื่อข่าวช่วงเย็นวันนี้ (6 มิ.ย.) ในเรื่องบทบาทของเขากับพระสนิทวงศ์ว่า เหตุที่เขามีบทบาทมากขึ้นในช่วงที่ผ่านมาเป็นเพราะคณะศิษยานุศิษย์มีความเคลื่อนไหวมาก"หลวงพี่ (พระสนิทวงศ์) ท่านเป็นพระอาจารย์ ต้นบุญ ต้นแบบ ผมด้วยซ้ำไป ผมเรียนรู้ ฝึกตัวจากท่านหลายๆ อย่าง และได้มาร่วมสนองงานท่านในฐานะลูกศิษย์ครับ ช่วงนี้คณะศิษย์ฯ มีการเคลื่อนไหวมาก เลยเจอหน้าผมบ่อย หากแถลงในนามวัดก็เจอหลวงพี่สนิทวงศ์ครับ" นายองอาจระบุอ่าน: ลำดับเหตุการณ์ 2 เดือนออกหมายเรียก "พระธัมมชโย" รับทราบข้อกล่าวหา ที่นี่ กุลธิดา สามะพุทธิ ผู้สื่อข่าวไทยพีบีเอสออนไลน์ รายงาน
ออสเตรเลียทุ่มเงินวิจัยสีที่น่าเกลียดที่สุดในโลก หวังนำมาทำซองบุหรี่ช่วยลดอัตราคนสูบ |คนเราอาจจะมีสีที่ชอบแตกต่างหลากหลาย แต่ถ้าเป็นสีที่ไม่ชอบอาจจะมีที่ตรงกันมากกว่า ล่าสุดมีการสำรวจสีที่คนไม่ชอบมากที่สุด โดย “สีน้ำตาลอมเหลือง” คือสีที่คนยี้เป็นอันดับ 1 ซึ่งทางรัฐบาลออสเตรเลียเตรียมนำมาเป็นสีของซองบุหรี่ หวังให้คนลดการสูบวันนี้ (9 มิ.ย.2559) เว็บไซต์ไทม์รายงานว่า สีน้ำตาลอมเหลืองเป็นสีที่ชาวโลกพร้อมใจกันเกลียดมากที่สุด เนื่องจากเป็นสีที่คนส่วนใหญ่ให้คำจำกัดความว่าทำให้รู้สึกถึงความตาย ความสกปรก เหมือนสีน้ำมันจากการกลั่นซึ่งมักจะส่งกลิ่นไม่พึงประสงค์และเป็นสีของใบยาสูบต้นเหตุที่ทำให้ปอดดำโดยชื่อเต็มของสีนี้ระบุไว้ว่า เป็นสี Pantone ที่ 448 C ถูกเลือกอย่างเป็นทางการหลังจากเอเจนซีจีเอฟเค บลูมูน ทำการวิจัย 7 ชิ้น เก็บข้อมูลความเห็นจากคนถึง 1,000 คนในช่วงระยะเวลา 3 เดือนการทำการวิจัยชิ้นนี้ไม่ได้ทำกันสนุกๆ แต่เกิดจากการว่าจ้างของรัฐบาลออสเตรเลียที่ต้องการนำสีที่น่าเกลียดที่สุดในโลกนี้ไปใช้บนซองบุหรี่ ด้วยหวังว่าจะช่วยให้คนลดความรู้สึกอยากสูบลงไปได้ ซึ่งหลังจากนี้ทางรัฐบาลออสเตรเลียจะออกมาตรการให้โรงงานยาสูบทุกรายผลิตซองออกมาเป็นรูปแบบเดียวกัน สีเดียวกัน เช่นเดียวกับรัฐบาลในประเทศอื่นๆ เช่น อังกฤษ ไอร์แลนด์และฝรั่งเศส ที่ผ่านกฎหมายบรรจุภัณฑ์ยาสูบแบบเรียบๆ มีแผนจะใช้สีน้ำตาลอมเหลืองเป็นสีของซองบุหรี่เหมือนกันเว็บไซต์ไทม์รายงานต่ออีกว่า ส่วนสีอื่นๆ ที่ติดโผสีที่คนยี้ที่สุดในโลก ได้แก่ สีเขียวมะนาว สีเบจ สีขาว สีเหลืองมัสตาร์ด และสีเทาเข้ม โดยสีเขียวมะกอก (Medium olive) ก็เป็นอีกสีที่คนจำนวนมากไม่ชอบ แต่ก็ตกรอบไปเพราะเป็นสีที่ให้ความรู้สึกหรูหรามากกว่าน่าเกลียด
จนกว่าจะพบกันใหม่...อำลา Root Garden ผืนดินที่มากกว่าสวนผักกลางเมือง|แม้จะเป็นวันสุดท้ายของ Root Garden พื้นที่สีเขียวย่านทองหล่อ แต่วันแห่งการร่ำลาเลี้ยงส่ง ยังคงอบอวลไปด้วยผู้คนที่เคยแวะเวียน และคนที่เพิ่งเข้ามาทำความรู้จักหลังรู้ข่าวคราวการปิดสวน "มาที่นี่ตั้งแต่เริ่มถางหญ้า เริ่มตกแต่งสถานที่ใหม่ๆ ตอนนั้นก็คิดว่าที่นี่จะเป็นยังไงต่อไป" บุ๋ม–สมฤดี เยินรัมย์ หนึ่งในขาประจำของรูท การ์เด้นนึกถึงวันแรกๆ ที่เธอได้พบกับสถานที่แห่งนี้ จากที่เดินผ่านไปมา ไม่รู้จักว่าที่นี่ทำอะไร รู้ตัวอีกที รูท การ์เด้นก็กลายเป็นพื้นที่ให้เธอพาลูกมาเดินเล่น ปีนป่าย สัมผัสดิน ให้อาหารสัตว์ และเติบโตขึ้นมาพร้อมๆ กับสวนกลางเมืองแห่งนี้"ไม่คิดว่าเลยว่าจะมีที่ให้ลูกเดินเล่นแบบนี้" สมฤดีซึ่งอาศัยอยู่ในย่านทองหล่อเล่าความรู้สึก "ลูกเราอายุเท่ากับรูท การ์เด้นเลย ตอนนี้เห็นว่าน่าจะพัฒนาได้มากกว่านี้ แต่เสียดายที่ต้องปิด" Root Workshop เวิร์คช็อปนักปลูกRoot Workshop เวิร์คช็อปนักปลูกRoot Workshop เวิร์คช็อปนักปลูก"รูท การ์เด้น" มีจุดเริ่มต้นจากไอเดียแปลงพื้นที่รกร้างเพื่อสื่อสารปัญหาที่ดิน โดยที่ดินขนาดกว่า 250 ตารางวาได้รับการสนับสนุนจากเจ้าของมูลนิธิไชยวนา-ครูองุ่น มาลิกที่อนุญาตให้ใช้โดยไม่มีค่าใช้จ่ายจากการเขียนความคิดลงบนกระดาษเพียงไม่กี่หน้าของทีมงานโครงการพลิกฟื้นผืนดินไทยใจกลางเมือง คณะทำงานรณรงค์กฎหมายที่ดิน 4 ฉบับ หวังให้พื้นที่ใจกลางเมืองบนย่านที่แพงสุดแห่งหนึ่งในกรุงเทพฯ เป็นพื้นที่สื่อสารเรื่องความเหลื่อมล้ำการเข้าถึงที่ดินของประเทศ ที่ห่างไกลจากความรับรู้ของคนเมืองภาพที่บอกเล่าประโยคของทีมงาน Root Garden ที่เขียนไว้ในเฟซบุ๊ก ภาพที่บอกเล่าประโยคของทีมงาน Root Garden ที่เขียนไว้ในเฟซบุ๊ก "การได้สัมผัสจริงเพียงชั่วครู่ อาจโน้มน้าวใจได้มากกว่าคำพูดเป็นร้อยพัน" ภาพที่บอกเล่าประโยคของทีมงาน Root Garden ที่เขียนไว้ในเฟซบุ๊ก "การได้สัมผัสจริงเพียงชั่วครู่ อาจโน้มน้าวใจได้มากกว่าคำพูดเป็นร้อยพัน" "เราสร้างความย้อนแย้งระดับหนึ่ง ให้คนสนใจและมีมุมที่จะเข้าถึงคน พอย้อนแย้ง ก็มีคนตั้งคำถาม เรามีความสามารถที่จะตอบ คำถามพื้นฐาน คือ ทำไมมาทำอย่างนี้ตรงนี้ ก็เข้าทางเลย เราก็บอกว่า รู้ไหมว่ามันมีที่ดินรกร้างแบบนี้เต็มไปหมด ประเทศไทยมีความเหลื่อมล้ำด้านที่ดินสูงมาก" จักรชัย โฉมทองดี ผู้อำนวยการโครงการพลิกฟื้นผืนดินไทยใจกลางเมือง และผู้ประสานงานด้านนโยบาย-รณรงค์ องค์การอ็อกแฟม ประเทศไทย กล่าวในวงพูดคุยถอดบทเรียน 18 เดือนของรูท การ์เด้นเมื่อวันที่ 18 มิ.ย.2559   ในวงทอล์คปิดท้ายของทีมงาน 3 หนุ่ม--เอกดนัย วงษ์วัฒนะ, ปกรณ์ อารีย์กุล และจักรชัย โฉมทองดี พวกเขาเห็นตรงกันว่าไม่อาจหาญเรียกที่นี่ว่า "พื้นที่ต้นแบบการปฏิรูปที่ดิน" แม้จะออกแบบไว้แรกเริ่มว่าต้องการใช้โครงการนี้เป็นพื้นที่รวบรวมรายชื่อเสนอกฎหมายที่ดิน แต่ด้วยบริบทการเมืองที่เปลี่ยน จึงยากที่จะเดินไปสู่จุดนั้นจักรชัยบอกว่า สิ่งที่รูท การ์เด้นประสบความสำเร็จคือการสื่อสารกับผู้คนและยังเป็นพื้นที่แลกเปลี่ยนความคิดเห็นผ่านเวทีเสวนา Root Talk ที่จัดขึ้นราว 10 ครั้ง เขายอมรับว่าเป็นเรื่องออกจะแปลกที่ใจกลางย่านธุรกิจอย่างซอยทองหล่อจะมีวงถกเถียงกันเรื่องนโยบายประมง การค้าที่เป็นธรรม (fair trade) ปัญหาเรื่องการบุกรุกป่าจากการทำไร่ข้าวโพด"แน่นอนว่ารูท การ์เดน มันเป็นแค่กลไกเล็กๆ ในองคาพยพที่ใหญ่กว่านี้เยอะ ใช่ว่าสร้างสวนแห่งหนึ่งขึ้นมาแล้วจะแก้ปัญหาเรื่องที่ดินได้"  ฮอนโน่ บีเกิ้ลที่ใครแวะมา Root Garden จะต้องได้พบปะ กับ ฮอนโน่ บีเกิ้ลที่ใครแวะมา Root Garden จะต้องได้พบปะ กับ "นัย" ทีมงานสวนเอกดนัย ทีมงาน Root Garden กับเจ้าฮอนโน่ บีเกิ้ลที่ใครแวะมา Root Garden จะต้องได้พบปะ ในแง่มุมชีวิตของผู้คนในพื้นที่สาธารณะ นัย-เอกดนัย วงษ์วัฒนะ หัวเรี่ยวหัวแรงของทีมงานรูท การ์เด้น บอกว่าสิ่งที่ทำให้สวนแห่งนี้มีชีวิต คือเรื่องราวในแต่ละวัน อย่างเช่น เด็กที่ไม่เคยรู้จักกันเลย พูดกันคนละภาษา เล่นด้วยกันได้เป็นวันๆเขาเล่าเรื่องของ "น้องเก้า" ลูกแม่ค้าขายน้ำข้างๆ รูท การ์เด้น มักรับหน้าที่เป็นไกด์ให้เด็กคนอื่นๆ ที่พ่อแม่พามาคร้งแรก เอกดนัยบอกว่บรรดาพ่อแม่ต่างรู้กันว่ารูท การ์เด้น คือที่ที่ปล่อยให้ลูกๆ เล่นได้โดยแทบไม่ต้องดูแล เด็กจะทำอะไรก็ทำไป ทีมงานก็ดูอยู่ห่างๆ แถมยังมี น้องเก้า ไกด์ท้องถิ่นคอยมามาเล่นกับเด็กเรื่อยๆ รวมทั้งมี "ฮอนโน่" เจ้าหมาพันธุ์บีเกิ้ล ที่หลายคนแต่งตั้งให้เป็นแบรนด์แอมบาสเดอร์ของรูท การ์เด้นไปแล้ว ฟาร์เมอร์ช็อป หนึ่งในร้านขายผักอินทรีย์ใน Root Market เป็นสื่อกลางระหว่างเกษตรกรและผู้บริโภคฟาร์เมอร์ช็อป หนึ่งในร้านขายผักอินทรีย์ใน Root Market เป็นสื่อกลางระหว่างเกษตรกรและผู้บริโภคFARMER SHOP หนึ่งในร้านขายผักอินทรีย์ใน Root Market เป็นสื่อกลางระหว่างเกษตรกรและผู้บริโภคภายใต้เรื่องเล่าสนุกๆ ของรูท การ์เด้น ที่บางครั้งต้องตอบคำถามเรื่องอินโนเซนส์ของคนเมือง พื้นที่ที่เปิดให้เด็กๆ มาให้อาหารสัตว์ มีเวิร์คช็อปการปลูกผัก หรือการเปิด "ตลาดมีราก Root Market" เป็นที่มาพบกันระหว่างผู้บริโภคและเกษตรกรผู้ผลิต ซึ้่งเอกดนัยมองว่าทั้งหมดนี้เป็นจุดเริ่มต้นที่จะแง้มหัวใจให้คนในเมืองรับรู้ปัญหาของผู้คนที่ไร้ที่ทำกิน"ถ้าเปรียบเป็นอาหาร ผมว่าที่เราตั้งใจเสนอเรื่องที่ดินตอนแรก ก็เหมือนกับอาหารคลีน ดีต่อสุขภาพแต่กินไม่อร่อย คนกินก็น้อย ผมก็ไม่กิน แต่พอเราปรุงให้อร่อยหน่อย รสจัด แต่ยังใช้วัตถุดิบที่เป็นออร์แกนิก ถึงจะไม่ดีกับสุขภาพมาก แต่อย่างน้อยก็ยังมีประโยชน์ให้คนไป โอเค วันนึงคุณอยากขยับขึ้น คุณก็เปลี่ยนได้" เอกดนัยอธิบาย เล้าไก่ ที่มีอินโฟกราฟิคบอกเล่าถึงเรื่องทรัพยากรที่ดิน การใช้ที่ดินปลูกข้าวโพดเลี้ยงสัตว์ เล้าไก่ ที่มีอินโฟกราฟิคบอกเล่าถึงเรื่องทรัพยากรที่ดิน การใช้ที่ดินปลูกข้าวโพดเลี้ยงสัตว์  เล้าไก่ที่มีอินโฟกราฟิคเล่าปริมาณการใช้ที่ดินปลูกข้าวโพดเลี้ยงสัตว์ ปัญหาหนึ่งที่ทีมงานต้องพบในวันที่สวนเกษตรกลางเมืองแห่งนี้ต้องปิดตัวลง คือ การหาที่อยู่ใหม่ให้บรรดาสัตว์เลี้ยงอย่างแพะและไก่ รวมทั้งแปลงผักที่ฟูมฟักกันมาเกือบ 2 ปี เอกดนัยบอกว่า ตั้งแต่รู้กำหนดปิดสวน รูท การ์เด้นก็ได้รับน้ำใจจากผู้ปกครองเด็กๆ ที่จะรับช่วงต่อ ไก่ไข่ก็มีฟาร์มจากจังหวัดเพชรบุรีของเครือข่ายเกษตรกรรับจะดูแลต่อ แต่สุดท้ายแล้วทีมงานก็ได้ตัดสินใจส่งต่อแพะและไก่ให้ กลุ่มคนไร้บ้านและกลุ่มคนจนเมืองที่เพิ่งสร้างชุมชนในย่านพุทธมณฑลสาย 2ที่ระลึกในวันปิด Root Garden ที่ระลึกในวันปิด Root Garden ที่ระลึกในวันปิด Root Gardenจักรชัยกล่าวทิ้งท้ายว่า 18 เดือนของรูท การ์เด้น ถือว่าบรรลุเป้าหมายที่ต้องการให้ที่ดินรกร้างได้ใช้ประโยชน์ในแง่สาธารณะที่ไม่ใช่ธุรกิจโดยแท้ แต่ดูแลตัวเองได้ ทำรายได้ในระดับหนึ่ง เป็นกิจกรรมเพื่อสังคมซึ่งตอนนี้มูลนิธิไชยวา-ครูองุ่น มาลิก เจ้าของที่ดิน จะใช้ประโยชน์จากพื้นที่นี้ต่อในรูปแบบเพื่อสังคมเช่นเดียวกับที่รูท การ์เด้นเคยทำมา แต่เป็นในรูปแบบของมูลนิธิในสาขาศิลปะและกิจกรรมสำหรับเยาวชนแม้ว่าวันนี้รูท การ์เด้นจะกลายเป็นอดีตไปแล้ว แต่ที่ดินผืนนี้กำลังรอเรื่องราวใหม่ๆ เกิดขึ้นดังเช่นที่ข้อความในจดหมายน้อยที่สันติสุข โสภณศิริ ประธานมูลนิธิไชวนา-ครูองุ่น มาลิก เขียนไว้ว่า"...หวังว่าโอกาสใหม่ ไม่ไกลนักมูลนิธิจะได้รับการสนับสนุนจากคณะทำงานรูทการ์เด้น เพื่อดำเนินงานสาธารณประโยชน์อย่างถาวรบนที่ดินผืนนี้สืบไป"ธันยพร บัวทอง ผู้สื่อข่าวไทยพีบีเอสออนไลน์ รายงาน      
ท่องเที่ยวอ่างเก็บน้ำหุบเขาวง ปางอุ๋งแห่งสุพรรณบุรี|อ่างเก็บน้ำหุบเขาวง เป็นอีกหนึ่งสถานที่ท่องเที่ยวใน จ.สุพรรณบุรี ที่มีบรรยากาศคล้ายกับปางอุ๋ง จ.แม่ฮ่องสอน ซึ่งได้รับความนิยมจากนักท่องเที่ยวและเรียกสถานที่แห่งนี้ว่า "ปางอุ๋งแห่งสุพรรณบุรี"ความสวยงามทางธรรมชาติของหุบเขาวง อ.ด่านช้าง จ.สุพรรณบุรี ที่มีแม่น้ำและป่าไม้เบญจพรรณ ทำให้บรรยากาศคล้ายที่ปางอุ๋ง จ.แม่ฮ่องสอน นักท่องเที่ยวจึงมักเรียกที่นี่ว่า ปางอุ๋งแห่งสุพรรณบุรีแม้จะยังไม่มีไฟฟ้าให้บริการ แต่ยังเป็นที่นิยมของนักท่องเที่ยว ขณะที่กลุ่มชาวบ้านในพื้นที่ขอให้นักท่องเที่ยวรักษาความสะอาดและความสมบูรณ์ของธรรมชาติอ่างเก็บน้ำหุบเขาวง ขณะนี้ปิดชั่วคราว เพื่อให้ธรรมชาติพักฟื้นตามธรรมชาติของป่าไม้ที่เข้าสู่อากาศร้อนและแห้งแล้ง โดยจะเปิดให้นักท่องเที่ยวเข้าพักแรมได้อีกครั้งในวันที่ 12 ส.ค.2559 และจะมีพิธีบวชป่าของชาวชุมชนบ้านพุน้ำร้อน
คู่มือการใช้ชีวิตคู่ช่วงศึกฟุตบอลยูโร|เดือนมิถุนายนจนถึงต้นเดือนกรกฎาคมบรรดาคอบอลต่างเตรียมตัวและปักหลักหน้าจอทีวีตั้งแต่หัวค่ำจนถึงรุ่งเช้า เพื่อเชียร์ทีมโปรดในศึกยูโร 2016 แต่สำหรับคนที่ไม่ชอบดูฟุตบอล ก็คงรู้สึกอึดอัดไม่น้อยที่ต้องใช้ชีวิตร่วมกับสาวกลูกหนัง ที่ตามดูฟุตบอลทั้ง 51 นัดกลุ่มคนที่น่าจะมีปัญหากับการเชียร์บอลตลอด 1 เดือนเต็ม คือกลุ่มคนมีคู่ ที่สามีหรือภรรยาเป็นแฟนลูกหนังพันธุ์แท้ นอกจากจะยึดพื้นที่ในห้องนอน ห้องนั่งเล่น เป็นฐานทัพในการเชียร์บอลแล้ว คู่รักบางคู่อาจต้องอยู่ห่างๆ กันสักพักเพื่อรักษาความสัมพันธ์"รู้สึกรำคาญอากัปกิริยาของสามี ขณะลุ้นบอล ทั้งเสียงและท่าทาง จะลุ้นอะไรขนาดนั้น" นี่คือความรู้สึกของภรรยาคนหนึ่ง ที่เคยน้อยใจสามีและรู้สึกว่าบอลมาแย่งเวลาของเขาทั้งคู่ไปต่างกับหญิงสาวอีกคนที่เป็นคอบอลตัวยง เธอมักจะรู้สึกรำคาญสามีที่ชอบมาชวนคุย ถามโน่นถามนี่ในขณะที่เธอกำลังลุ้นบอลคู่โปรด ซึ่งเป็นช่วงที่เธอบอกว่า "ไม่อยากฟังเรื่องอะไรทั้งสิ้น"เพื่อเป็นการรักษาความสัมพันธ์อันดีในชีวิตคู่ในช่วงเทศกาลเชียร์ฟุตบอลยูโร ทีมข่าวไทยพีบีเอสออนไลน์ ได้รวบรวมคำแนะนำที่ได้มาจากประสบการณ์ของคนมีคู่ ทั้งฝ่ายที่ชอบดูและไม่ชอบดูบอล ว่าสำหรับคนที่ไม่ปลื้มฟุตบอลแล้ว จะอยู่อย่างไรให้มีความสุขกับคู่รักผู้ฝักใฝ่ฟุตบอลในเดือนยูโร1.ใช้เวลาอยู่กับตัวเอง ทำกิจกรรมที่ชอบช่วงที่อีกฝ่ายจดจ่ออยู่กับการเชียร์ฟุตบอลหรือหมดแรงจากการอดนอนเพราะดูฟุตบอลจนดึกดื่น เป็นช่วงเวลาที่คุณจะได้ใช้เวลาอยู่กับตัวเอง ทำกิจกรรมที่อยากทำแต่ไม่มีโอกาสได้ทำ ใช้เวลาว่างให้มีประโยชน์ เช่น ทำงานบ้าน2.ถือโอกาสหัดดูฟุตบอลและสนุกไปกับมันสำหรับคนที่ไม่เคยสนใจดูฟุตบอล นี่อาจเป็นโอกาสให้คุณได้ลองทำความรู้จักและสัมผัสกีฬาที่คนครึ่งค่อนโลกหลงใหล ไม่แน่ว่าคุณอาจจะพบความสนุก ค้นพบทีมที่ชอบ นักฟุตบอลที่ใช่ และกลายเป็นคู่หูดูบอลกับคนรักได้ในที่สุด3.อย่าแตะต้องทีมโปรดพนักงานออฟฟิศคนหนึ่งซึ่งภรรยาชอบดูฟุตบอลมากแนะนำว่า การวิพากษ์วิจารณ์ทีมบอลที่เธอเชียร์สุดจิตสุดใจ อาจนำไปสู่การมีปากเสียงกันได้ ดังนั้นทางที่ดีควรหลีกเลี่ยงการพูดถึงทีมโปรดของอีกฝ่ายหนึ่ง เพราะหากพูดไม่เข้าหูจะทำให้บรรยากาศในบ้านตึงเครียดขึ้นได้  4.สวมบทผู้สนับสนุนหลักอย่างเป็นทางการสำหรับบางคน การดูฟุตบอลอาจไม่ใช่ความสุข แต่การได้ดูแลเอาใจใส่คนรักคือความสุข ดังนั้นเพื่อเป็นการส่งเสริมให้คนรักได้ดูฟุตบอลอย่างมีความสุข คุณอาจสวมบทเป็นผู้สนับสนุนอาหารและเครื่องดื่มไว้บริการเผื่อหิวยามดึก หรือเพื่อบำรุงร่างกายที่ตรากตรำจากการดูฟุตบอลจนถึงเช้ามืดเพื่อให้มีแรงไปทำงานได้ การได้ดูฟุตบอลที่บ้านอย่างมีความสุข ยังอาจทำให้คู่ของคุณเลือกที่จะดูฟุตบอลอยู่บ้านแทนที่จะไปเชียร์นอกบ้านอีกด้วยอย่างไรก็ตาม ฝ่ายคนที่ไม่ชอบดูบอลก็มีคำแนะนำฝากถึงคำที่ชอบดูบอลเช่นกันว่า ให้ระวังรบกวนการพักผ่อนของคนในบ้าน เพราะบางครอบครัวมีโทรทัศน์ในห้องนอน การเปิดทีวีถึงดึกดื่นหรือตื่นมาดูบอลกลางดึก เป็นการรบกวนคนที่อยู่ด้วย หรือควรดูฟุตบอลแต่พอประมาณ อย่าให้กระทบกับการทำงานและการใช้ชีวิตมากจนเกินไปนอกจากคำแนะนำจากสำหรับการใช้ชีวิตคู่ในช่วงศึกฟุตบอลยูโรแล้ว ยังมีคำแนะนำจากกรมอนามัย กระทรวงสาธารณสุขถึง 5 เทคนิคเพื่อแก้อาการอ่อนเพลียจากการอดหลับอดนอนเพื่อดูฟุตบอล ดังนี้1.เข้านอนทันทีเมื่อฟุตบอลจบ เพื่อให้ร่างกายได้พักผ่อนเต็มที่ เตรียมพร้อมลุยกับกิจกรรมในเช้าวันใหม่2.อย่าแก้ง่วงด้วยกาแฟ เพราะร่างกายและสมองจะถูกกระตุ้นด้วยคาเฟอีน ซึ่งเป็นอันตรายในระยะยาว3.กินผลไม้ที่อุดมด้วยวิตามินซีและบี ซึ่งมีอยู่ในผักผลไม้ เนื้อสัตว์ ซึ่งจะช่วยต้านความเหนื่อยล้าและช่วยรักษาระดับน้ำตาลในเลือดให้เหมาะสมและเสริมสร้างระบบประสาท4.ดื่มน้ำมากๆ เพื่อจัดสมดุลของร่างกายและเพิ่มออกซิเจนในเลือด ทำให้ร่างกายสดชื่น 5.ยืดเส้นยืดสาย เปลี่ยนอิริยาบถเพื่อไม่ให้ร่างกายเซื่องซึม อ่อนล้าจากการอดนอน และตื่นตัวอยู่เสมอ
ศูนย์วิจัยเกาหลีใต้รับจ้างโคลนนิงสัตว์เลี้ยงแสนรักให้ฟื้นคืนชีพ ขอแค่คุณจ่าย 3.5 ล้านบาท |ความเศร้าโศกจากการสูญเสียสัตว์เลี้ยงแสนรักอาจกลายเป็นอดีต เมื่อสถาบันวิจัยในเกาหลีใต้ นำเทคโนโลยีด้านการโคลนนิงสุนัขที่เสียชีวิต ให้เกิดมาเป็นสุนัขตัวใหม่ โดยมีลักษณะและนิสัย ถอดแบบมาจากสุนัขตัวต้นกำเนิดเหมือนฝาแฝดเลยทีเดียววันนี้ (4 ก.ค. 2559) ผู้สื่อข่าวรายงานว่า ลอรา แจ็คกี้ และ ริชาร์ด เรม เป็นเจ้าของสุนัขรายแรกของอังกฤษ ที่ตัดสินใจยอมจ่ายเงินกว่าแสนดอลลาร์สหรัฐ หรือ 3.5 ล้านบาท เพื่อให้ ดีแลน สุนัขพันธุ์บ็อกเซอร์ที่เลี้ยงมาตั้งแต่ยังเล็กกลับมามีชีวิตอีกครั้ง ด้วยกระบวนการโคลนลิ่งทั้งสองได้แรงบันดาลใจจากรายการเรียลิตี้ โชว์ ของอังกฤษ ที่เจ้าของสุนัขแข่งขันกันให้ได้สิทธิ์นำสัตว์เลี้ยงของตนไปโคลนนิงแบบไม่เสียค่าใช้จ่าย โดย ริเบ็คก้า สมิธ หญิงสาวผู้ชนะในรายการ สมหวังในการทำให้ วินนี สุนัขพันธุ์ดัชชุนที่เสียชีวิตไปไม่นานกลับมาวิ่งเล่นได้อีกครั้ง โดยรูปร่างและอุปนิสัยของวินนี่ตัวใหม่ แทบไม่ต่างจากวันนี่ที่เสียชีวิตไปก่อนหน้านี้ทั้งหมดนี้คือความสำเร็จของ Sooam Biotech Research Foundation ศูนย์วิจัยในเกาหลีใต้ ที่ขึ้นชื่อด้านการโคลนนิงสัตว์เลี้ยง หลังจากก่อตั้งมาได้ 10 ปี ศูนย์แห่งนี้โคลนนิงสุนัขไปแล้วกว่า 800 ตัว แม้ค่าใช้จ่ายจะสูงถึง 3.5 ล้านบาท แต่ความสนใจก็มาจากคนรักสุนัขทั่วโลก ไม่ว่าจะเป็นผู้ที่อยากคืนชีวิตให้กับสัตว์เลี้ยง หรือหน่วยงานที่ต้องการนำสุนัขที่มีความสามารถพิเศษ เช่น ดมกลิ่นหรือมีทักษะในการกู้ภัย มารักษาสายพันธ์ผ่านการโคลน เช่นการโคลนนิง Trakr สุนัขตำรวจที่โด่งดังจากช่วยเหยื่อจากซากอาคารเวิร์ลเทรดเซนเตอร์อย่างไรก็ตาม การโคลนสิ่งมีชีวิตของ Sooam Biotech เป็นประเด็นถกเถียงในสังคม แม้สถาบันจะทำการโคลนนิงสัตว์ที่หลากหลาย แต่การขออนุญาตโคลนนิงมนุษย์ของสถาบันกลับถูกปฎิเสธเสมอมา โดยโครงการล่าสุดของ Sooam Biotech คือการโคลนนิงสัตว์ดึกดําบรรพ์อย่างแมมมอธ โดยทีมวิจัยพยายามสกัดเซลจากซากแมมมอธที่ค้นพบในประเทศไซบีเรียเมื่อปี 2012ล่าสุด Sooam Biotech ได้ร่วมมือกับ Boyalife บริษัทเทคโนโลยีชีวภาพของจีน ก่อตั้งโรงงานโคลนนิงสัตว์ที่ใหญ่ที่สุดในโลกในเมืองเทียนจิน โดยต่อยอดการโคลนนิ่งสัตว์เลี้ยงไปสู่การโคลนนิงสัตว์เพื่อการวิจัย นำไปสู่การรักษาโรคในมนุษย์ ทั้ง อัลไซเมอร์ เบาหวาน หรือแม้แต่มะเร็งแต่ ชางยอนวู หัวหน้าทีมวิจัยของ Sooam Biotech ยอมรับว่าการโคลนนิงสุนัข ยังคงเป็นงานสำคัญของศูนย์วิจัยแห่งนี้ เพราะสำหรับเขาแล้วความยินดีของเจ้าของสุนัขที่ได้เห็นสุนัขโคลนเป็นครั้งแรก ไม่ต่างจากพ่อแม่ที่ได้เจอหน้าลูกๆ ที่พลัดหลงกันมานาน ซึ่งอารมณ์แห่งความสุขเช่นนั้นทำให้เขามีความมั่นใจในสิ่งที่ทำยิ่งขึ้นนอกจากโคลนนิ่งสุนัขแล้ว Sooam Biotech ยังได้รับการติดต่อให้โคลนนิงสัตว์เลี้ยงที่หลากหลาย ตั้งแต่ แมว งู จนถึงหนูชินชิลลา แต่มีจำนวนน้อยเมื่อเทียบกับสุนัข เนื่องจากมีค่าใช้จ่ายสูงนันเอง  
ทรงผมโดนใจสไตล์ฮิป ...ซาลอนสตรีท 100 บาท!|เพราะ “ทรงผม” เป็นเรื่องที่มากกว่าแฟชั่น นอกจากช่วยเสริมบุคลิกให้โดดเด่นแล้ว ยังช่วยเพิ่มความมั่นใจให้แก่ผู้ที่ตัดสินใจตัดผม จึงมีคนไม่น้อยที่ยอมเสียเงินหลักหลายร้อยถึงหลักพันแลกกับฝีมือช่าง เพื่อให้ทรงผมออกมาดูดีแต่ในสภาวะเศรษฐกิจเริ่มตกสะเก็ดเช่นนี้ การเดินเข้าซาลอนราคาแพงตามห้างสรรพสินค้าหรือร้านแบรนด์ดังอาจกระเทือนเงินในกระเป๋า เป็นที่มาของเทรนด์การตัดผมทางเลือก ในแบบ “ซาลอนสตรีท” ตามตลาดนัด ที่คุณ ๆ ควักเงินจ่ายเพียง 100 บาท ก็จะได้ทรงผมร่วมสมัย สร้างความมั่นใจในบุคลิกครั้งนี้พาไปบุกตลาดคลองถม ข้างสถานีขนส่งผู้โดยสารกรุงเทพ ถ.บรมราชชนนี ตัดกับ ถ.พุทธมณฑลสาย 1 หรือที่คุ้นหูว่าสถานีขนส่งสายใต้ใหม่ (ใหม่) เพราะที่แห่งนี้มีซาลอนสตรีทมากถึง 7 ร้าน โดยแต่ละร้านยืนยันค่าบริการราคาเดียวคือ 100 บาท! จำนวนลูกค้าหนาตานั่งรอคิวตัดผม ทำให้รู้ว่า “วินชี” คือหนึ่งในร้านตัดผมแนวสตรีทยอดนิยมของตลาดคลองถมสายใต้ใหม่ (ใหม่) โดย ธวัชชัย แซ่จั่ว หรือ พี่วิน ช่างตัดผมและเจ้าของร้าน เล่าให้ฟังว่า จริง ๆ แล้ว ร้านตัดผมกลางตลาดนัดที่ใช้เพียงเต็นท์โครงเหล็ก ขึงผ้าใบด้านบน และกั้นคอกด้วยตะแกรงเหล็กก่อนใช้ผ้าไวนิลปริ้นท์รูปทรงผมทันสมัยทาบทับอีกชั้นเพื่อสร้างสีสัน และมีอุปกรณ์ตัดผมที่จำเป็นอีกเล็กน้อย เช่น ชุดกรรไกรช่าง ไดร์เป่าผม กระจก หวี ผ้าคลุม เจลใส่ผม แปรงปัด รวมถึงแป้งฝุ่นร้านวินชีซาลอนสตรีทจะมีลักษณะร้านคล้าย ๆ กัน “ซาลอนสตรีทหรือร้านตัดผมแบบลมโชยแบบนี้มีมานาน ก็ตั้งแต่น้ำท่วม กทม.เมื่อปี 2554 ที่ช่างใจบุญแถวคลองหลอดเขาตั้งเต็นท์ตัดผมให้ผู้ประสบภัยฟรี ต่อมาเห็นว่าสะดวกและสร้างรายได้ดี ช่างตัดผมจากร้านดังหลายคนก็ยอมควักทุนระดับหมื่นบาท เสียค่าเช่าที่ ค่าไฟ เฉลี่ยต่อคนอีกวันละ 100-200 บาท มาตั้งร้านหารายได้เสริมหลังเลิกจากงานประจำ” พี่วินบอกถึงที่มาส่วนที่ฮิตติดตลาดได้นั้นเพราะฝีมือล้วน ๆ เจ้าของร้านวินชีบอก“คนมาใช้บริการเยอะกว่าในร้านในห้างนะ วันนึงก็หลายสิบคน เพราะเราเน้นฝีมือดีแต่ราคาถูก ลูกค้ารอไม่นานเนื่องจากไม่มีขั้นตอนสระ-ไดร์ผม มาถึงก็ตัดเลย ใช้เวลาประมาณ 15-20 นาทีต่อหัว ก็ได้ทรงผมเก๋ไก๋กลับบ้านแล้ว บางคนหากทรงผมถูกใจมากเขาก็ให้ทิปเพิ่ม แต่ถ้าไปตัดในห้างขนาดราคาถูก ๆ ก็ 200-300 บาทขึ้นไป” ช่างผมมากฝีมือแจกแจงให้ฟังพี่วิน เจ้าของร้านซาลอนสตรีทวินชี ขณะที่ เสียงจากลูกค้าที่มาใช้บริการ วินชี สตรีทซาลอน จิ๋ว-ธัญญลักษณ์ มณีโชติ เจ้าหน้าที่การเงินและการบัญชี กรมบังคับคดี สะท้อนให้ฟังชัด ๆ ว่า“มาเดินเล่นแล้วเห็นว่าฝีมือช่างดี ก็สังเกตอยู่ 2-3 รอบ ก่อนตัดสินใจตัด ราคาก็เป็นองค์ประกอบหนึ่งที่ทำให้กล้าลอง สุดท้ายเมื่อตัดออกมาก็ไม่ผิดหวังเพราะช่างตัดได้เข้ากับใบหน้า งานตัดละเอียด ยังช่วยเปลี่ยนบุคลิกจากที่ดูโทรม กลายเป็นลุคเปรี้ยวอ่อนกว่าวัยทำให้มั่นใจมากขึ้น ที่สำคัญไม่ขัดกับชุดข้าราชการที่ใส่อยู่ ก็งงว่าคิดในราคา 100 บาท ได้อย่างไร” จิ๋ว-ธัญญลักษณ์ กลายเป็นสาวเปรี้ยวอ่อนกว่าวัยด้วยฝีมือตัดผมของพี่วิน เรื่องฝีมือไม่เป็นรอง แถมราคายังย่อมเยาเย้ายวนชวนให้เปลี่ยนลุคใหม่ แต่ในเรื่องความสะอาดก็เป็นสิ่งที่ลูกค้าให้ความสำคัญไม่น้อยช่างชา-อนุชา ทองมี หุ้นส่วน “ร้านผ่ากะโหลก” ซาลอนสตรีทราคา 100 บาท บอกว่า ความสะอาดที่ทางร้านมอบให้ลูกค้า สำคัญพอ ๆ กับทรงผมทันสมัยโดนใจ ทั้งอันเดอร์คัทและวินเทจที่กำลังมาแรง และแม้ลูกค่าส่วนมากจะเป็นวัยรุ่น เด็กแว้น นักเรียน แต่ยืนยันว่าปฏิบัติอย่างเท่าเทียมกัน“ร้านแบบนี้มีความเสี่ยง ตรงที่หากบริการไม่ดีไม่ประทับใจลูกค้าก็จะพูดกันไปแบบปากต่อปากร้านก็จะเสียหาย อีกทั้งยังมีคู่แข่งเยอะ ทางร้านจึงระวังในจุดนี้เป็นพิเศษ และดูแลเรื่องความสะอาดทั้งกรรไกร มีดโกนที่เปลี่ยนใหม่ทุกคน รวมถึงอุปกรณ์อื่นเป็นอย่างดี” ช่างชาเอ่ยขณะขะมักเขม้นตัดผมให้ลูกค้าคนหนึ่งอย่างตั้งใจบรรยากาศร้านผ่ากะโหลกด้าน กศิชาญ เนียมแตง เจ้าหน้าที่กายภาพบำบัด รพ.เอกชน แห่งหนึ่ง ให้สัมภาษณ์กับไทยพีบีเอสออนไลน์ว่า หันมาตัดผมกับร้านผ่ากะโหลกมาพักใหญ่แล้ว จากเดิมที่เดินเข้าร้านตัดผมบนห้างเดือนละครั้ง เสียค่าตัดครั้งละ 500-600 บาทเขาบอกว่า ราคาและแบบทรงผมเป็นปัจจัยที่ทำให้ทำอยากลองตัดก็จริง แต่ถ้าร้านไม่สะอาดก็ไม่กล้าตัด เพราะการตัดผมสำหรับผู้ชายส่วนมากจะมีการใช้มีดโกนเก็บไรผมร่วมด้วย จึงกลัวเรื่องการติดเชื้อต่าง ๆ ผ่านกระแสเลือด แต่เมื่อสำรวจจนมั่นใจว่าทางร้านเปลี่ยนใบมีดให้ก็เดินเข้าร้านตัดทันที“ถามว่าอายมั้ยที่ลงมาตัดผมกับร้านแบบนี้ เพราะลุคอย่างเราเคยตัดแต่ซาลอนในห้างหรือไม่ก็ร้านดัง แต่หากคิดทวนกระแสเสียหน่อยเสียเงินแค่ 100 บาท แต่ได้งานละเอียด ช่างก็ไม่เร่งตัดเหมือนในร้านดังเพื่อเอาจำนวน แถมยังเหลือเงินอีกตั้ง 400-500 ที่เราสามารถนำไปใช้จ่ายในชีวิตประจำวัน หรือเก็บออมไว้เป็นเงินฉุกเฉิน ถือว่าโอเคกว่ามาก” กศิชาญชี้แจงเพิ่มเติมช่างชา-กศิชาญ ยืนยันซาลอนสตรีทฝีมือดี ราคาเป็นมิตร และปลอดภัยเป็นสองเสียงที่ยืนยันว่าของ “ถูก” และ “ดี” ยังมีอยู่ และรอให้เหล่าวัยฮิปไปใช้บริการงานตัดแต่งทรงผมมากฝีมือได้ที่ซาลอนสตรีท เพียงแค่ 100 บาท ลุคของคุณอาจเปลี่ยนไป ทั้งสดใสและไฉไลมากกว่าเดิม สิรินภา อิ่มศิริผู้สื่อข่าวไทยบีพีเอสออนไลน์ รายงาน
100 ปี สถานีรถไฟกรุงเทพ |19 ปี หลังมีกิจการรถไฟ สถานีกรุงเทพหรือหัวลำโพงเกิดขึ้นเป็นหัวใจการเดินทางเชื่อมเมืองหลวงสู่ภูมิภาค ย้อนไป 100 ปีที่แล้วถือเป็นอาคารโดดเด่นใจกลางพระนครนำความเจริญแบบชุมชนเมืองมาสู่พื้นที่โดยรอบ วันนี้ยังคงเป็นศูนย์กลางที่เต็มไปด้วยความทรงจำของผู้คนกับรถไฟหากทางรถไฟทอดรางไปถึงที่ใด ที่แห่งนั้นจะเจริญขึ้น เพราะเชื่อมเมืองหลวงกับพื้นที่ห่างไกล ขนส่งสินค้าได้สะดวกกว่าเก่า ดังมีบันทึกของกรมพระยาดำรงราชานุภาพว่าหลังรถไฟไปถึงโคราช แลเห็นบ้านเรือนมุงสังกะสีแทนใบจาก ปลาย่างปลากรอบจากพระตะบองบรรทุกรถไฟลงมาขายที่กรุงเทพได้ ร่องรอยความเจริญที่เกิดขึ้นตามหัวเมืองและเรื่องราวแรกเริ่มของกิจการรถไฟไทย เล่าผ่านงาน 100 ปี สถานีกรุงเทพ ครบรอบเมื่อ 25 มิถุนายน เป็นวันแรกเปิดอาคารสถาปัตยกรรมตะวันตกขนาดใหญ่และสวยงาม แทนโรงเรือนไม้เดิมเพื่อเป็นสถานีรถไฟศูนย์กลางของประเทศ "ด้วยสายพระเนตรอันยาวไกลของล้นเกล้า รัชกาลที่ 5 ที่ทรงเล็งเห็นว่าระบบการขนส่งทางรางจะมีคุณูปการต่อการขนส่งภายในประเทศในอนาคต จึงทรงดำริให้สร้างทางรถไฟขึ้น และสถานที่แห่งนี้ก็คือสถานีที่ขึ้นชื่อว่าเป็นสถานีแห่งแรกสำหรับการรถไฟแห่งประเทศไทย เรื่องคุณค่าทางประวัติศาสตร์เรียกว่ามหาศาล" วุฒิชาติ กัลยาณมิตร ผู้ว่าการรถไฟแห่งประเทศไทย ย้อนให้ฟังถึงจุดเริ่มต้นของการรถไฟไทย ชื่อสถานีกรุงเทพ แต่เรียกกันติดปากว่าหัวลำโพง จากชื่อของอดีตสถานีหัวลำโพงที่อยู่ฝั่งตรงข้าม วันนี้ที่นี่ยังคงเป็นต้นทางที่มีปลายรางอยู่ในภูมิภาคต่างๆ และเป็นหลักฐานทางประวัติศาสตร์ต่อเนื่องจากยุคแรกเริ่มจนถึงวันนี้ ความคิดสร้างสถานีกรุงเทพให้สวยงามริเริ่ม ปี 2453 แล้วเสร็จปี 2459 ออกแบบโดยสถาปนิกชาวอิตาเลียน มาริโอ ตามาญโญ ตามอิทธิพลทางศิลปะยุคเรเนซองส์ ช่วงปลายศตวรรษที่ 19 ส่วนโครงสร้างโถงพักผู้โดยสารและชานชาลา ออกแบบโดยเกอร์เบอร์ วิศวกรชาวเยอรมัน มีความโอ่อ่าเป็นที่หมายตาเช่นเดียวกับทางตะวันตกที่นิยมสร้างอาคารสาธารณะหรือโบสถ์ประจำเมืองให้มีขนาดใหญ่สังเกตได้ชัด ผ่านมา 100 ปี โครงสร้างต่างๆ ยังคงเดิม เป็นภาพแทนการพัฒนากิจการรถไฟที่ส่งผลต่อเศรษฐกิจ สังคมบ้านเมืองในยุคนั้น  "เมื่อ 100 ปีที่แล้ว หัวลำโพงแสดงถึงเทคโนโลยีการก่อสร้าง เราไม่เคยมีโครงสร้างเหล็กขนาดใหญ่ขนาดนี้มาก่อน หัวลำโพงแสดงถึงความมีอารยะ เพราะตอนนั้นประเทศอยู่ในช่วงของการล่าอาณานิคมจากอังกฤษและฝรั่งเศส หัวลำโพงก็เหมือนเป็นการแสดงศักยภาพให้เห็นว่าไทย ประเทศเล็กๆ ที่อยู่ในทวีปเอเชีย ก็มีศักยภาพพอที่จะมีรถไฟ มีการขนส่งสาธารณะที่เหมือนกับประเทศที่เจริญแล้ว" ปริญญา ชูแก้ว อาจารย์ประจำคณะสถาปัตยกรรมศาสตร์ มหาวิทยาลัยเทคโนโลยีพระจอมเกล้าเจ้าคุณทหารลาดกระบัง กล่าวถึงคุณค่าในเชิงสถาปัตยกรรมของสถานีรถไฟแห่งแรกของไทย  นับถอยหลังอีกไม่เกิน 3 ปี ศูนย์กลางการเดินทางระบบรางจะย้ายไปยังสถานีกลางบางซื่อ และสถานีกรุงเทพหรือสถานีรถไฟหัวลำโพง จะเปลี่ยนสถานะไปสู่พิพิธภัณฑ์ของการรถไฟที่มีชีวิต ร่องรอยอดีตที่ตั้งตระหง่านผ่านกาลเวลา แสดงการพัฒนาจากจุดเริ่มสู่ปีที่ 100 เป็นมรดกสำคัญทางประวัติศาสตร์ และยังแทนความทรงจำข้ามยุคสมัย 
เวทีมิสทีนยูเอสเอประกาศไม่เอาชุดว่ายน้ำ เปลี่ยนเป็นโชว์ชุดกีฬาวัยใสตามเทรนด์สุขภาพ |การประกวดนางงามถูกวิจารณ์ประเด็นโชว์ชุดว่ายน้ำมานาน หลายเวทีจึงเริ่มปรับเปลี่ยนเป็นโชว์ความสามารถแบบอื่น หรือตัดช่วงโชว์ชุดว่ายน้ำออก ล่าสุดเวทีใหญ่ของชาวอเมริกันประกาศก้อง ขอเปลี่ยนโชว์ชุดว่ายน้ำแบบเผยสรีระ เป็นชุดนักกีฬาสาวตามเทรนด์ออกกำลังดูแลสุขภาพแทนวันนี้ (1 ก.ค. 2559) ผู้สื่อข่าวรายงานว่า ภาพของสาวๆ วัยใสเดินเผยเรือนร่างในรอบโชว์ชุดว่ายน้ำในปี 2015 ของเวที Miss Teen USA แบบนี้ จะไม่มีให้เห็นอีกต่อไป เพราะล่าสุดองค์กร Miss Universe ที่ดูแลการจัดประกวดนางงามรุ่นเล็ก Miss Teen USA ออกประกาศอย่างเป็นทางการ ว่าในปีนี้ (2559) นางงามทั้ง 51 คนจากทุกรัฐทั่วสหรัฐฯ จะขึ้นประกวดโชว์ชุดกีฬาแทนชุดว่ายน้ำ เพื่อเน้นย้ำถึงความสำคัญของการออกกำลังกาย ให้สมกับที่กล่าวอ้างมาตลอด ว่าโชว์ชุดว่ายน้ำเป็นโชว์ที่จะแสดงถึงความแข็งแรงของร่างกายKatherine Haik ผู้ชนะการประกวด Miss Teen USA ในปีที่แล้ว (2558) กล่าวไว้ว่า เธอเป็นนักกีฬามาตลอด ทั้งเคยลงแข่งซอฟต์บอลและอยู่ในทีมแข่งเต้น ทำให้เธอได้ใส่ชุดกีฬาอยู่เป็นประจำ ทิศทางใหม่ของการประกวดนี้จะได้เป็นตัวอย่างการใช้ชีวิตแบบแอ็คทีฟต่อสาวๆ วัยรุ่นด้วยMiss Teen USA เป็นเวทีประกวดนางงามในเครือของ Miss Universe แต่เป็นเวทีรุ่นเยาว์ที่จะเปิดรับสาวๆ อเมริกันซึ่งเป็นตัวแทนแต่ละรัฐในช่วงอายุ 15-19 ปีเท่านั้นทั้งนี้ ยังไม่มีความชัดเจนว่าเวทีใหญ่อย่าง Miss Universe จะเปลี่ยนโชว์ชุดว่ายน้ำมาเป็นชุดนักกีฬาเหมือนกันหรือไม่กติกาใหม่นี้ เป็นหนึ่งในการปรับภาพลักษณ์ของการแข่งขัน Miss Universe ให้ทันสมัยขึ้น หลังจากเจ้าของเปลี่ยนมือจากนาย Donald Trump มาเป็นองค์กร WME-IMGการเปลี่ยนแปลงดังกล่าวเกิดผลดีในแง่ของธุรกิจ เพราะตลาดของคนใส่ชุดกีฬากว้างและทุนหนากว่าชุดว่ายน้ำเพียงอย่างเดียว บวกกับกระแสของคนหนุ่มสาวที่หันมาสนใจการออกกำลังกาย ซึ่งต่อจากนี้ทางเวทีประกวดจะสามารถเปิดรับสปอนเซอร์ชุดกีฬาได้อย่างเต็มที่ ส่วนเวที Miss Teen USA จะจัดการแข่งขันที่ ลาส เวกัส วันที่ 30 ก.ค.นี้ยุคนี้เรียกได้ว่าเป็นยุคแห่งแฟชั่นนักกีฬา ไม่ใช่แค่เวทีนางงาม แต่ดารานักร้องดังๆ ต่างก็หันมารับงานโฆษณาหรือร่วมออกแบบให้กับแบรนด์เสื้อผ้าและรองเท้าสำหรับออกกำลังกายกันเป็นส่วนมาก  
แชร์ให้ชัวร์! วิธีดูเพจข่าว-เว็บไซต์ อันไหนของจริงหรือปลอม |ในยุคของข้อมูลข่าวสารที่หลากหลายช่องทาง ผู้ใช้งานอินเทอร์เน็ตต้องช่วยกันคัดกรอง ตั้งคำถาม จับผิด เพราะถ้าไม่ระวัง นอกจากเพจข่าวปลอมเหล่านี้ สร้างความตื่นตระหนกในสังคมแล้ว ยังเป็นภัยต่อตัวบุคคลด้วยทั้งเป็นผู้เสียหายและตัวผู้แชร์ก็เสียความน่าเชื่อถือข้อมูลข่าวสารลวงจากเพจปลอมสร้างความเสียหายที่ก่อให้สังคมเกิดความตื่นตระหนก บางข้อมูลก็กระทบต่อชีวิตประจำวัน เช่น ข่าวลวงสุขภาพ การรักษาโรค จะเป็นภัยต่อคนที่หลงเชื่อได้ง่าย หรืออย่างนักธุรกิจรายหนึ่งถูกผู้ปลอมเพจมากกว่า 20 เพจ เข้าไปหลอกลวงโดยอ้างกิจกรรมรับรางวัล จนมีผู้หลงเชื่อและเกิดความเสียหายจุดอ่อนที่ต้องระวัง โดยเฉพาะสื่อหนังสือพิมพ์บางฉบับที่เข้ามาอยู่ออนไลน์ มักมีการนำเสนอที่สังคมตั้งคำถาม ทำให้เพจปลอมใช้ลักษณะการพาดหัวหรือใช้ภาพใกล้เคียงกัน เลยทำให้คนหลงเชื่อได้ง่าย ดังนั้นสื่อจึงต้องมีมาตรฐานการเสนอข้อมูล ป้องกันการทำลายของความน่าเชื่อถือขององค์กรสื่อมวลชนมืออาชีพปัจจุบันพบว่าประชาชนส่วนใหญ่เลือกเสพข้อมูลข่าวสารผ่านโลกออนไลน์เป็นหลัก วิธีการสังเกตเพจปลอมสังเกตได้ยาก เพราะจะเลียนแบบ URL ของเพจจริง ที่คนทั่วไปไม่ทันเห็น ดร.มานะ ตรีรยาภิวัฒน์ คณบดีคณะนิเทศศาสตร์ มหาวิทยาลัยหอการค้าไทย แนะวิธีตรวจสอบเพจข่าว และเว็บไซต์ ง่ายๆ 3 วิธี ดังนี้คนทำเพจปลอมที่ความรู้ด้านคอมพิวเตอร์น้อยจะสืบสวนได้ง่าย แต่ถ้าผู้กระทำผิดใช้ระบบซ้ำซ้อนใช้เซิร์ฟเวอร์ในต่างประเทศ ต้องใช้กระบวนการสืบสวนลึกมากขึ้นด้าน รศ.เจษฎ์ โทณะวณิก นักวิชาการกฎหมายให้ข้อมูลว่าผู้สร้างเพจปลอมจะถูกดำเนินคดีอาญาข้อหาหมิ่นประมาทให้ผู้อื่นเสื่อมเสียชื่อเสียงหรือกระทบต่อตัวบุคคล และถ้าข้อมูลเป็นเท็จก็จะถูกดำเนินคดีทางแพ่งด้วย สำหรับความผิดผู้ที่กดแชร์ กดไลค์ ในเชิงกฎหมายอาจจะอนุโลม ด้วยความรู้เท่าไม่ถึงการณ์ ความผิดโดยตรงอาจจะยังไม่มี แต่ความน่าเชื่อถือในตัวของคนที่แชร์ข่าวปลอมจะลดลง โดยเฉพาะคนที่เป็นสื่อยิ่งตอบย้ำภาพลักษณ์ความน่าเชื่อถือ แต่สิ่งสำคัญ คือ ให้ประชาชนมีความรู้วิธีการเสพสื่อ 
รู้ เลี่ยง ลดความเสี่ยงดวงตาจากแสงสีฟ้า|แสงสีฟ้าถือเป็นส่วนหนึ่งของแสงแดดหรือสายรุ้งในธรรมชาติ แตกต่างเพียงแสงสีฟ้าจากสารพัดหน้าจอเป็นแสงที่มนุษย์สร้างขึ้น ในยุคสังคมก้มหน้าทำให้คนจำนวนไม่น้อยหวั่นใจว่าสายตาเพ่งหน้าจอตลอดเวลาจะทำให้ดวงตาได้รับอันตรายจากแสงสีฟ้า ทุกครั้งที่หน้าจอคอมพิวเตอร์ถูกเปิดใช้งานจะปล่อยคลื่นช่วงแสงสีฟ้า ซึ่งมีพลังงานสูงและตามองเห็นได้ นั่นหมายความว่าหากดวงตาโดนแสงสีฟ้ามากๆ และสะสมเป็นเวลานาน ก็เป็นปัจจัยเสี่ยงทำให้จอประสาทตาเสื่อมได้เมื่ออายุมากขึ้น สาเหตุจอประสาทตาเสื่อมไม่ได้เกิดจากแสงสีฟ้าเท่านั้น แต่ยังขึ้นอยู่กับหลายปัจจัย ทั้งพันธุกรรม อายุ และแสงแดดอีกด้วยปัจจุบันยังไม่มีหลักฐานทางการแพทย์ที่ยืนยันว่า แสงสีฟ้าทำลายจอประสาทตามนุษย์ มีเพียงแค่ผลการทดลองกับสัตว์เท่านั้น แต่หลายคนก็ที่ใช้ชีวิตผูกติดหน้าจอคอมพิวเตอร์ก็อดกังวลไม่ได้ จึงต้องหาแว่นป้องกันแสงสีฟ้าเป็นตัวช่วย แต่แว่นที่ว่านี้ก็ไม่ตอบโจทย์เพื่อป้องกันสุขภาพดวงตาเท่าที่ควร โดยคุณสมบัติหลักที่บรรดาร้านแว่นโฆษณาผ่านทางอินเทอร์เน็ต ทั้งเคลือบ "บลู บล็อก โค้ท" ซึ่งในความเป็นจริงป้องกันแสงสีฟ้าได้เพียงส่วนหนึ่ง ส่วนเนื้อเลนส์ที่ระบุว่าเป็นอะคริลิกเคลือบแข็ง อย่าลืมว่าอะคริลิกก็เป็นพลาสติกอย่างหนึ่ง เมื่อนำมาทำเป็นเลนส์อาจได้โค้งไม่ปกติทำให้ผู้ใส่เวียนหัวได้ง่ายขณะที่คุณสมบัติเลนส์สีเหลืองอ่อน ซึ่งอ้างว่าทำให้สบายตาเวลาจ้องคอมพิวเตอร์ แต่สีเหลืองอาจเป็นสีที่เกิดจากอะคริลิกเสื่อมสภาพหรือการให้สีตามแฟชั่น ซึ่งไม่ได้ช่วยลดปริมาณแสงสีฟ้าที่ผ่านเข้าดวงตา ในทางตรงข้ามกลับทำให้สายตาทำงานหนักมากขึ้น เพราะเลนส์สีเหลืองหลอกตาและสร้างความแตกต่างมากเมื่อผู้ใช้ต้องจ้องกับแสงสีฟ้าในที่มืดนั่นเอง จากคุณสมบัติที่เหมือนจะช่วยแต่กลับไม่ช่วยป้องกันแสงสีฟ้า นั่นหมายความว่าคนที่สายตาปกติก็ไม่จำเป็นต้องใช้แว่นนี้ ทั้งหมดมีคำยืนยันจากนักวิชาการและผู้เชี่ยวชาญด้านสายตาและการประกอบแว่น ดนัย ตันเกิดมงคล คณบดีคณะทัศนมาตรศาสตร์ ม.รามคำแหง กล่าวว่า แม้ว่าจะได้แว่นสายตาที่ใช้กับคอมพิวเตอร์ก็ไม่ได้ประโยชน์ 100 เปอร์เซ็นต์ อาจได้ 10-20 เปอร์เซ็นต์ เนื่องจากว่าไม่ได้แก้ที่ต้นเหตุ จึงได้ประโยชน์น้อยกว่าที่ควรจะเป็นเมื่อหน้าจอคอมพิวเตอร์ไม่มีรังสีอันตรายและยังไม่มีข้อมูลชัดเจนว่าแสงสีฟ้าทำลายจอประสาทตา หลายคนอาจยังคงสงสัยว่าทำไมเมื่อจ้องคอมพิวเตอร์นานๆ แล้วรู้สึกปวดตา ปวดหัว หรือตาแห้ง ผู้เชี่ยวชาญบอกว่านี่เป็นผลจากการใช้งานสายตาหนักๆ ที่เรียกว่า "คอมพิวเตอร์วิชชั่นซินโดรม" ซึ่งเป็นผลโดยตรงจากการจ้องคอมพิวเตอร์นานไม่ใช่แสงสีฟ้า
ครบรอบ 70 ปี ชุดว่ายน้ำอวดเรือนร่าง “บิกินี” กับที่มาที่คุณไม่เคยรู้!|สาวๆ ในโลกโซเชียลมีเดีย ต่างลุกขึ้นมาอวดเรือนร่างในชุดบิกินี เพื่อร่วมเฉลิมฉลองในวาระครบรอบ 70 ปี การถือกำเนิดของ บิกินี ชุดว่ายน้ำสองชิ้นของสุภาพสตรีที่เปิดโอกาสให้สาวๆ ได้อวดเรือนร่างมากกว่าในอดีตวันนี้ (7 ก.ค. 2559) ผู้สื่อข่าวรายงานว่า สาวคนดัง ฮัลลี เบอร์รี อดีต บอนด์เกิร์ล อวดเรือนร่างในชุดบิกีนีสีดำ ส่วน เคท ฮัดสัน สวมบิกินีลายธงชาติสหรัฐ ยังมีสีสันหลากหลายจากชุดว่ายน้ำของนางแบบและคอสเพลย์เยอร์ประเทศญี่ปุ่นเหล่านี้คือความพร้อมใจของสาวๆ ทั่วโลก ที่ร่วมกันโชว์เรือนร่างร่วมเฉลิมฉลองวันแห่งการประดิษฐ์ชุดว่ายน้ำสองชิ้นที่รู้จักในชื่อ “บิกินี” ซึ่งตรงกับวันที่ 5 ก.ค. ของทุกปี โดยปีนี้ถือเป็นวาระครบรอบ 70 ปีของการถือกำเนิดของชุดว่ายน้ำที่เพิ่มความเซ็กซี่ให้กับสาวๆ ทั่วโลกบิกินี เป็นผลงานสร้างสรรค์ของ “หลุยส์ เรอาด์” นักออกแบบยานยนต์และเสื้อผ้าชาวฝรั่งเศส หวังออกแบบชุดที่สาวๆ สามารถอาบแดดได้อย่างสะดวกยิ่งขึ้น เขาจึงออกแบบชุดว่ายน้ำที่เปิดเผยเรือนร่างในส่วนกลางลำตัว โดยตั้งชื่อตามเกาะปะการังบิกีนีอะทอลล์ สถานที่ทดสอบระเบิดนิวเคลียร์เป็นครั้งแรกนางแบบบิกินีคนแรกคือ มิเชอลิน เบอร์นาร์ดินี นักเต้นระบำเปลื้องผ้า ที่ หลุยส์ เรอาด์ ว่าจ้างมาเป็นพิเศษ เพราะตอนนั้นยังไม่มีนางแบบคนไหนกล้าพอที่จะถ่ายแบบในชุดที่เปิดเผยเช่นนั้น แม้มีผู้เขียนจดหมายมาชื่นชมว่า 50,000 ฉบับ แต่ชุดที่เปิดเผยสะดือของผู้หญิงให้เห็นเป็นครั้งแรก ก็ถูกต่อต้านอย่างแพร่หลาย สำนักวาติกันประนามการสวมชุดบิกินีว่าเป็นบาป โดยถูกแบนในอิตาลี สเปน และโปรตุเกสบิกินียังเป็นชุดแต่งกายที่ถูกควบคุมในออสเตรเลียและหลายรัฐในอเมริกา รวมถึงแรงประท้วงต่อการสวมมงกุฎให้กับนางงามในชุดบิกินี ในการประกวดมิสเวิลด์ครั้งแรกเมื่อปี 1958 จนนำไปสู่การห้ามไม่ให้ผู้ชนะเวทีมิสเวิล์ดส่วมใส่บิกีนีนับแต่นั้นเป็นต้นมาบิกินีเริ่มได้รับความนิยมในเทศวรรษ 60 ที่กระแสการปฎิวัติทางเพศในสังคมเป็นไปอย่างแพร่หลาย โดยวงการภาพยนตร์มีผลต่อการขับเคลื่อนความนิยมของบิกินีมากที่สุด เมื่อนางเอกดังยุคนั้นทั้ง มาริลีน มอนโร และ บรีจิต บาร์โด ต่างหันมาโชว์ความเซ็กซี่ในชุดบิกินีส่วนฉากโชว์เรือนร่างที่ชายทะเลในชุดบิกินีสีขาวของ เออร์ซูลา แอนเดรส ในหนัง 007 ภาค Dr. No. ได้รับการยกย่องให้เป็นชุดบิกินีที่โด่งดังที่สุดตลอดกาล ไม่ต่างจากบิกินีของเจ้าหญิงเลอา ที่กลายเป็นภาพจำของแฟนหนังสตาร์วอร์สจนถึงวันนี้ล่าสุด ราเคล เวลช์ นางเอกจากจากหนังเรื่อง One Billion Years B.C. ได้รับยกย่องว่าเป็นผู้หญิงที่สวมบิกินีได้สวยที่สุดในโลกปัจจุบัน การสวมใส่บิกินีได้รับความนิยมจากสาวๆ ทั่วโลก Global Industry Analysts เผยว่าปี 2012 ยอดขายบิกินีเฉพาะในสหรัฐมีมูลค่าเกือบ 3 แสนล้านบาท จะคาดว่าจะทะลุหลัก 6 แสนล้านบาท ในอีก 2 ปีนี้บิกินียังเป็นชุดที่ได้รับอนญาตในการแข่งขันกีฬาหลายประเภท ทั้ง วอลเลย์บอลชายหาด กรีฑา และเพาะกายปัจจุบันมีการออกแบบบิกินีที่หลากหลาย ทั้ง iKini บิกินีชุดแรกของโลกที่สามารถชาร์ตไฟจากพลังงานแสงอาทิตย์ เพื่อให้ผู้สวมใส่สามารถฟังเพลงจากอุปกรณ์พกพาได้ ส่วนบิกินีที่แพงที่สุดได้แก่ผลงานการออกแบบโดย ซูซาน โรเซน ซึ่งชุดประกอบไปด้วยเพชรกว่า 150 กะรัต ประเมินมูลค่าได้สูงกว่า 1,000 ล้านบาทมีหลักฐานยืนยันว่า ในยุคโรมัน สตรีในยุคนั้นใส่เสื้อผ้าสองชิ้นระหว่างการเล่นกีฬา ดังนั้น การสวมใส่บิกินีก็อาจเป็นสิ่งที่อยู่คู่กับมนุษยชาติมานานกว่า 1,000 ปี  
ซุมบ้า! เต้น สนุก เพื่อสุขภาพ|เมื่อคนดังรวมตัวกันเต้นซุมบ้าและโชว์หุ่นเป๊ะในโลกออนไลน์ ส่งให้กระแสการเต้นที่เน้นความสนุกและสร้างสรรค์กำลังเป็นเทรนด์ออกกำลังกายที่มาแรงในตอนนี้ สาวิตรี สุทธิชานนท์ (โบว์ AF) เป็นศิษย์ดีเด่นที่ครูหนุ่ม ยอดชาย ยกให้ออกสเต็ปเป็นต้นแบบให้เพื่อนสมาชิก อีกทั้งอยู่ในช่วงบ่มเพาะเตรียมเป็นเทรนเนอร์คนใหม่ หลังเรียนเต้นมา 1 ปีเต็มงานของเทรนเนอร์ไม่ต่างจากนักเอนเตอร์เทน เมื่อซุมบ้าแดนซ์ไม่เน้นท่ายาก แต่ความสนุกคือหัวใจ กระแสดีของซุมบ้าทำให้ฟิตเนสหลายแห่งเพิ่มคลาสเรียนซุมบ้าแดนซ์ เพื่อรองรับกลุ่มลูกค้ารักสุขภาพมากขึ้น คนดังเอวพริ้ว มีหุ่นได้รูป จากลีลาซุมบ้าเป็นที่พูดถึงทั่วออนไลน์ ทั้ง เจนี่ เทียนโพธิ์สุวรรณ มากี้ ราศรี กิ๊ก สุวัจนี อ้น ศรีพรรณ แหม่ม คัทลียา เหนือความสนุก ซุมบ้า นับเป็นคาดิโอร์ที่เผาผลาญได้ถึง 1000 แคลลอรีต่อชั่วโมงการเต้นแบบไม่มีแบบแผน ยังทำให้หลายคนรู้สึกเป็นอิสระ เข้ากับการใช้ชีวิตคนยุคใหม่ ที่สบัดความเนือยออกไปแล้วเปลี่ยนชีวิตใหม่ ๆ ไปกับการออกกำลัง 
สองเดือนสุดท้าย ก่อนปิดตำนานย่านดนตรีเวิ้งนครเกษม|เดือนสิงหาคม จะเป็นเดือนสุดท้ายของบรรดาร้านค้าในเวิ้งนครเกษม ที่จะต้องย้ายออกไปหาที่ค้าขายแห่งใหม่ ปิดตำนานย่านดนตรีเก่าแก่ของกรุงเทพมหานคร

ลงอย่างแท้จริง ทำให้บรรดานักร้อง-นักดนตรี ที่มีความผูกพันกับ เวิ้งฯ ต่างใช้เวลาช่วงนี้แวะเวียนไปอำลาความหลังในอดีตเพราะผูกพันกับเวิ้งนครเกษม ตั้งแต่เป็นนิสิตและนักร้องนำในชมรมดนตรี วง CU BAND ของจุฬาลงกรณ์มหาวิทยาลัย กระทั่งใช้ชีวิตเป็นนักร้องอาชีพนานถึง 11 ปี ผ่านทั้งค่ายอินดี้และยักษ์ใหญ่อย่างแกรมมี่และอาร์เอส แต่ "มินท์" สวรรยา แก้วมีชัย แทบไม่เชื่อว่าจะมีวันที่ย่านดนตรีเก่าแก่แห่งนี้ต้องปิดตัวลงจริงๆ"ไม่คิดว่าจะเกิดขึ้นจริง เพราะว่าเวิ้งฯ เป็นแหล่งขายเครื่องดนตรีที่มีมานานและทุกคนรู้จัก เสียดายทั้งตึกรามบ้านช่องและแหล่งเก่าแก่ที่ต้องหายไปอีกที่หนึ่ง ถ้าเป็นห้างหรือคอมเพล็กซ์ใหญ่ๆ ก็อาจจะดีกับบางคน แต่ความรู้สึกส่วนตัวมองว่า อย่างกรุงเทพฯที่เป็นเมืองเก่า 200 กว่าปี ควรจะมีสถานที่หลายๆ แห่งที่เก็บไว้บ้างเพื่อให้เห็นความเก่า ความขลังของมัน" นักร้องสาว กล่าว ร้านค้าจำนวนไม่น้อยย้ายออกไปแล้ว ที่เหลืออยู่อย่างห้างดนตรีระดับตำนาน ย่งเส็ง และธีระมิวสิค รวมถึงผู้ค้าส่วนหนึ่ง ตัดสินใจทำแคมเปญ "ปิดตำนานเวิ้งฯ"ลดราคาสินค้าร้อยละ 30-70 เพราะเครื่องดนตรีหลายชิ้นหากขนย้ายอาจเสียหายได้ รวมถึงนี่ยังเป็นโอกาสสุดท้ายที่จะได้พบปะกับลูกค้าเก่าแก่ที่ยังผูกพัน และให้เด็กรุ่นใหม่ซึมซับบรรยากาศของเวิ้งเป็นครั้งสุดท้าย ก่อนพื้นที่แห่งนี้เหลือเพียงตำนาน   กว่า 2 ปี มาแล้วที่ข่าวการมาถึงของเส้นทางรถไฟฟ้าเคยทำให้คนทั้งชุมชนดีใจที่จะได้เดินทางโดยสะดวก และช่วยเรื่องการค้าขายให้ดียิ่งขึ้น หากก็นำกลุ่มทุนใหญ่เข้ามาถือกรรมสิทธิ์ หวังพัฒนาพื้นที่ทางการค้า โดยเจรจาย้ายผู้เช่าตึกแถวออกจากพื้นที่ โดนแผนที่ออกมาในปี 2557 ระบุว่าจะทำเป็นวอล์คกิ้งสตรีทในร่มที่เก็บความเป็นเวิ้งนครเกษมไว้ โดยคงตึกแถวส่วนหนึ่งเป็นสัญลักษณ์ และอย่างช้าผู้เช่าคนสุดท้ายของเวิ้งจะต้องออกไปภายในเดือนตุลาคมนี้ ความเปลี่ยนแปลงที่เกิดขึ้นกับย่านเก่าแก่ อาจทำให้พื้นที่สะดวกสบายขึ้น แต่วิถีชีวิตก็ไม่มีทางเหมือนเดิมอีกต่อไป  "ทุกอย่างต้องเทรดออฟ การพัฒนาทางเศรษฐกิจที่สร้างมูลค่า การจัดระเบียบ แน่นอนเลี่ยงไม่ได้ที่จะเกิดผลกระทบให้แก่ชุมชนที่มีอยู่เดิม แต่จะรูปแบบไหน ขึ้นอยู่กับว่าเราตีค่าให้ความสำคัญกับสิ่งนั้นมากน้อยขนาดไหน" กิตติพงศ์ เตชะยืนยง เจ้าของบริษัท ธีระมิวสิค พูดถึงความเปลี่ยนแปลงที่ย่านดนตรีเวิ้งฯ ต้องปิดตัวลงไม่ใช่เพียงเวิ้งนครเกษม หากหลายพื้นที่ของกรุงเทพชั้นในกำลังเปลี่ยนแปลงในนามของความเป็นระเบียบเรียบร้อยและมูลค่าทางเศรษฐกิจ ซึ่งเป็นทั้งสัจธรรมและวัฏจักรของการพัฒนาพื้นที่เมืองซึ่งเกิดขึ้นทั่วโลก แต่คำถามของคนที่ใช้ชีวิตผูกพันกับย่านเก่าแก่ คือพื้นที่ซึ่งถูกพัฒนาจนมีระเบียบและสะดวกสบาย แต่ไร้ภาพชีวิตของผู้คนที่บุกเบิกย่านนี้มาจะเหลือเสน่ห์อะไรให้จดจำ   
จังหวะการเต้นของหัวใจหนูน้อยมิกซ์เป็นเพลง ของขวัญแด่พ่อแม่จับมือสู้โรคร้ายไปด้วยกัน  |นักบำบัดโรคสาวชาวอเมริกันไอเดียเก๋ อัดเสียงการเต้นของหัวใจเด็กเล็กที่เข้ามารักษา ก่อนมิกซ์กับจังหวะดนตรีสร้างเป็นเพลงใหม่ ส่งต่อกำลังให้พ่อแม่ในการมีชีวิตอยู่  วันนี้ (21 ก.ค. 2559) สำนักข่าวต่างประเทศรายงานว่า เพราะดนตรีเกิดจากจังหวะของอะไรก็ได้ รวมถึงเสียงเต้นของหัวใจด้วย เมื่อ บริดเจ็ต โซวา นักบำบัดโรคจากรัฐมิชิแกน สหรัฐฯ ใช้ สเต็ตโทสโคป (Stethoscope) แบบพิเศษ ฟังเสียงหัวใจของคนไข้เด็กและอัดออกมาเป็นเสียงก่อนนำมาผสานกับเสียงร้องของตัวเอง หรือผ่านคีย์กีต้าร์ที่เล่นประกอบ กลายเป็นเพลงบทใหม่ส่งคืนให้กับพ่อแม่ของเด็กๆ เป็นเสมือนกำลังใจย้ำเตือนให้ร่วมต่อสู้กับโรคร้ายไปด้วยกัน และไม่ว่าจะเกิดอะไรขึ้นกับลูกๆ ของพวกเขาและเธอ เสียงหัวใจนี้จะยังคงเต้นอยู่ โซวา ได้ไอเดียการอัดเสียงหัวใจมาจากศูนย์พยาบาลที่เธอไปฝึกงาน ซึ่งเธอต้องสอนให้พนักงานที่นั่นใช้เครื่องมือต่างๆ ในการอัดเสียงดังกล่าว เมื่อนึกขึ้นได้จึงลองนำมาประกอบกับบทเพลงเพลงที่ โซวา ใช้อัดประกอบนั้นมีตั้งแต่เพลงกล่องเด็กสุดฮิตอย่าง ยู อาร์ มาย ซันชายน์ ไปจนถึงเพลงดังของ เคที เพอรี เทเลอร์ สวิฟต์ และ ไมลีย์ ไซรัส ขณะที่ บางครอบครัวเธอจะเลือกเพลงโปรดของพ่อแม่ เช่น เพลงธีมของภาพยนตร์นักสู้เรื่องร็อคกี้โซวาส่งต่อผลงานให้กับพ่อแม่แล้วมากกว่า 70 ราย ซึ่งทุกคนล้วนชื่นชอบและนำกลับไปเปิดฟัง เพราะนอกจากบทเพลงผสมผสานแล้ว ยังมีเสียงหัวใจดวงเล็กแบบโซโล ถือเป็นเพลงแทร็กพิเศษคล้ายกับเพลงโบนัสในอัลบั้มคิม เบ็ตเซอร์ ที่มีลูกสาวคลอดก่อนกำหนด ทั้งยังมีอาการของดาวน์ ซินโดรม และหัวใจบกพร่อง แต่ทุกครั้งที่ได้ยินเสียงหัวใจของลูก เบ็ตเชอร์ ก็รู้สึกว่าแม้ช่วงแรกในชีวิตจะเริ่มขึ้นอย่างกระท่อนกระแท่น แต่ในที่สุดก็ยังผ่านมาด้วยกันได้  
“เวดดิ้งรัน” ของ “ทนงศักดิ์ ศุภการ”  แต่งอีกครั้งขอทั้งรักกันและรักสุขภาพ|เมื่อยึดมั่นเสมอว่ามีก้าวแรกย่อมมีก้าวต่อไป และการออกกำลังกายเป็นอีกหนึ่งวิธีการดูแลสุขภาพที่ดีที่สุด นักแสดงรุ่นใหญ่ ทนงศักดิ์ ศุภการ จึงชวนคนรักการวิ่งมาร่วมก้าวไปพร้อมกันในวันของการเริ่มต้นชีวิตคู่ จัดเป็นงานเวดดิ้งรัน ที่ทั้งรักกันและรักสุขภาพวันนี้ (10 ก.ค. 2559) ผู้สื่อข่าวรายงานว่า ขอแต่งงานกันในงานวิ่ง ถึงเวลาจริงในวันวิวาห์ของ ทนงศักดิ์ ศุภการ กับเจ้าสาวนอกวงการ ติ๊ก-ชลธิชา ก็จับจูงมือกันวิ่งแต่เช้าตรู่คู่ไปกับนักวิ่งอีกเกือบ 2,000 คน ที่มาร่วมงาน WEDDING RUN ทำให้สนามราษฎร์ ในสวนหลวง ร.9 ซึ่งปกติเป็นที่เดินพักผ่อนหย่อนใจออกกำลังกายอยู่แล้ว มีบรรยากาศที่ชื่นมื่นยิ่งขึ้น เมื่อขบวนวิ่งเป็นขบวนขันหมากไปในตัวเพื่อนพ้องทั้งในวงการบันเทิงและวงการวิ่งที่เจ้าตัวคุ้นเคย ต่างมาร่วมเป็นสักขีพยาน เท่ากับประกาศชัดอีกครั้งว่านักแสดงรุ่นใหญ่ให้ความสำคัญกับการดูแลสุขภาพเป็นอันดับหนึ่ง แม้ในวันสำคัญของการเริ่มต้นชีวิตคู่ครั้งใหม่บทเรียนชีวิตที่เกิดกับนักแสดงพ่อลูกสามเมื่อสิบกว่าปีก่อน ที่ถูกไฟฟ้าแรงสูงดูด และสูญเสียภรรยาคนแรกไปเพราะความเจ็บป่วย ย้ำเตือนให้เปลี่ยนชีวิตใหม่มาใส่ใจสุขภาพ ใช้การวิ่งเป็นอีกการออกกำลังกายหลัก และผันตัวเองมาทำงานรณรงค์หลายปีมานี้ ดั้งนั้น หนึ่งในสินสอดทองหมั้นแทนใจจึงมีอุปกรณ์ออกกำลังกายรวมอยู่ด้วย หวังให้เป็นสื่อจุดประกายความคิดผู้คนเงินช่วยงานจากงานครั้งนี้คู่บ่าวสาวจะนำไปเพื่อการกุศล และแผนหลังแต่งงานของ ทนงศักดิ์ ศุภการ ก็ยังคงทำงานรณรงค์ด้านสุขภาพต่อไป ทั้งการออกกำลังกายและกิจกรรมเชิงสร้างสรรค์ อย่างการลดจำนวนผู้สูบบุหรี่ โดยยังใช้ความเป็นนักวิ่งแถวหน้าอีกคนของวงการ สร้างนักวิ่งหน้าใหม่ส่งต่อความหมายของชีวิต  
กิน "ปลากระป๋อง" อย่างไรให้ดีต่อสุขภาพ|หลายคนพยายามเลี่ยงการกินอาหารกระป๋อง เพราะกังวลจะได้คุณค่าทางอาหารน้อยหรือมีสิ่งเจือปน แต่นักโภชนาการแนะนำว่า ถ้ารู้จักรับประทานอย่างถูกวิธีก็ช่วยลดความเสี่ยงด้านสุขภาพจากอาหารกระป๋องได้ปลากระป๋องเป็นอาหารที่มีราคาไม่แพงคือเพียงกระป๋องละ 10 กว่าบาทและยังหาซื้อได้ง่าย ทำให้ปลากระป๋องเป็นอาหารประจำของคนจำนวนไม่น้อยเพชร วันเจิม อาชีพขี่มอเตอร์ไซค์รับจ้างย่านหลักสี่เป็นหนึ่งในผู้ที่ฝากท้องไว้กับปลากระป๋องเป็นประจำ เมนูปลากระป๋องผัดพริกและต้มยำปลากระป๋องเป็นตัวอย่างเมนูอาหารที่เขาปรุงเพื่อกินกับเพื่อนร่วมงานช่วงพักกลางวัน บ่อยครั้งที่กับข้าวในบ้านก็มีปลากระป๋องเป็นจานหลักปลากระป๋องที่จำหน่ายตามท้องตลาด นิยมนำปลาทะเล เช่น ปลาทูน่า ปลาโอ ปลาซาร์ดีน และปลาแมคเคอเรล มาบรรจุในซอสมะเขือเทศ น้ำมันและน้ำเกลือให้ผู้บริโภคได้เลือกตามความชอบ ปลาทะเลเหล่านี้ มีโปรตีนย่อยง่ายและกรดไขมัน ที่เรียกว่าโอเมกา-3 และกรดไลโนเลอิค ช่วยลดการเกิดไขมันอุดตันในเส้นเลือด ช่วยบำรุงสมอง และช่วยป้องกันหัวใจเต้นผิดจังหวะได้  แม้ว่าปลากระป๋องจะมีสารอาหารที่เป็นประโยชน์ต่อร่างกาย แต่อย่าลืมว่า กว่าเนื้อปลาทะเลเหล่านี้จะถูกบรรจุลงกระป๋อง ต้องผ่านหลายกระบวนการ รวมทั้งเสี่ยงเกิดสารอันตรายที่เกิดขึ้นได้เองตามธรรมชาติ สารที่ว่านี้ คือ "ฮีสทามีน" ที่เกิดขึ้นจากแบคทีเรียย่อยกรดอะมิโนในตัวปลา ระหว่างการขนส่งและจัดเก็บปลาทะเล ซึ่งบางครั้งความเย็นอาจไม่มากพอ โดยพบบ่อยในปลาทูน่า ปลาโอแถบ ปลาซาร์ดีน และปลาแมคเคอเรล ซึ่งเป็นวัตถุดิบหลักของปลากระป๋องวิไลลักษณ์ ศรีสุระ นักโภชนาการชำนาญพิเศษ สำนักโภชนาการ กรมอนามัย ระบุว่า การรับประทานเนื้อปลาที่มีปริมาณฮีสทามีนสูงกว่า 200 มิลลิกรัมต่อกิโลกรัม ทำให้เกิดผลกระทบกับสุขภาพได้ โดยเฉพาะกับผู้บริโภคที่เป็นกลุ่มเสี่ยง"คนที่ควรระวัง คือ คนที่แพ้อาการทะเล ผู้สูงอายุ และเด็ก ซึ่งวัยนี้ไม่มีความจำเป็นที่ต้องกินปลากระป๋อง รวมทั้งคนที่เป็นภูมิแพ้อาหารทะเลบางอย่างก็ต้องระวัง ส่วนอาการแพ้ก็ขึ้นอยู่กับการบริโภคมากๆ มีทั้งผื่นขึ้น คลื่นไส้ อาเจียน ท้องเสีย ถ่ายท้องร่วมด้วย"  กรมอนามัย กระทรวงสาธารณสุข ยืนยันว่าประเทศไทยยังไม่มีรายงานว่า มีผู้แพ้สารฮีสทามีนในปลากระป๋องจนถึงขั้นเสียชีวิต แต่ก็มีคำแนะนำว่าปลากระป๋องนั้นควรเป็นแค่ทางเลือกในการรับประทานอาหารเท่านั้น และไม่ควรรับประทานเกิน 2-3 ครั้งต่อสัปดาห์แม้ว่าผลตรวจปริมาณสารฮีสทามีนในปลากระป๋องที่ขายในตลาดจะมีปริมาณน้อยมากในระดับที่ไม่ก่อให้เกิดอันตราย แต่อาหารกระป๋องที่เก็บได้นานๆ จะมีปริมาณโซเดียมที่สูงเช่นกัน อย่างเช่น ปลากระป๋องขนาด 85 กรัม 1 กระป๋อง มีโซเดียมสูงถึง 300 มิลลิกรัม หรือคิดเป็น 1 ใน 7 ของปริมาณที่ร่างกายต้องการในแต่ละวัน ถ้ากินมากเกินไปนี่ก็เป็นปัจจัยเสี่ยงโรคไตและโรคเรื้อรังหลายอย่าง
บริหารสินสอดให้ออกดอกผล ฟังทางนี้!  |การเเต่งงานเป็นสัญลักษณ์ของการเริ่มต้นการสร้างครอบครัว เชื่อว่าแทบทุกคู่ต้องการทำให้งานแต่งงานดูดี แต่ก็ต้องแลกด้วยค่าใช้จ่ายจำนวนมาก ผู้เชี่ยวชาญด้านเงินออม มีคำเเนะนำเกี่ยวกับ การประหยัดค่าใช้จ่ายงานแต่งงานและการต่อยอดสินสอดให้ออกดอกออกผลปาจรีย์ ปานขาว ผู้เชี่ยวชาญด้านเงินออม แนะนำวิธีประหยัดงบประมาณในการจัดงานแต่งงาน โดยเน้นจัดการทุกอย่างด้วยตัวเอง อาทิ ขันหมาก ดอกไม้ ของชำร่วยและการ์ดเชิญ รวมทั้งสถานที่จัดงาน แนะนำให้เลือกสโมสรในค่ายทหาร ซึ่งจะทำให้ประหยัดได้มากกว่าขณะที่การบริหารเงินสินสอด คู่บ่าวสาวควรแบ่งเงินออกเป็นหลายๆกองแล้วนำไปซื้อสลากออมสิน หรือลงทุนในกองทุนต่างๆ เพื่อให้เงินออกดอกออกผล ที่สำคัญการบริหารเงินไม่ควรปิดบังซึ่งกันและกัน ควรเปิดเผยถึงความเสี่ยง ผลประโยชน์และดอกเบี้ยที่ได้รับจากการนำเงินไปลงทุนเสมอ
ครบแล้ว! คนแรกเกมล่า "โปเกมอน" ทั้ง 151 ตัว|เกมที่มีผู้รอคอยมากที่สุดอย่างเกม Pokemon Go ที่มีจุดเด่นคือการค้นหาโปเกมอนจากโลกจริง ขณะที่ประเทศไทยยังไม่เปิดให้เล่น แต่หนุ่มอเมริกันกลับจับครบทุกตัวในโลกแล้วเมื่อวานนี้หลังจากโด่งดังเมื่อหลายสัปดาห์ก่อนจากการจับโปเกมอนครบ 142 ตัวในสหรัฐอเมริกา จนได้รับการยกย่องให้เป็น Pogemon Master คนแรกของสหรัฐฯ โดยจำนวนโปเกมอนทั้งหมดในโลกมี 151 ตัว นิค จอนสัน วัย 28 ปี ผู้ออกแบบและพัฒนาแอพพลิเคชันในนิวยอร์ค จึงออกเดินทางรอบโลกเพื่อล่าโปเกมอนที่เหลืออีก 9 ตัวในภูมิภาคต่างๆ ด้วยการสนับสนุนค่าที่พักและค่าการเดินทางจาก Marriott Reward และ Expedia“เมื่อ Marriott Reward เสนอที่จะช่วยให้ผมจับโปเกมอนที่เหลืออยู่รอบโลก ผมก็ตอบรับทันทีเพราะว่ามันเป็นประสบการณ์ครั้งหนึ่งในชีวิต” จอนสันกล่าว ล่าสุด เมื่อวันที่ 4 ส.ค.2559 นิค จอนสัน ได้ประกาศผ่านสื่อสังคมออนไลน์ว่าจับโปเกมอนครบทุกตัวแล้ว โดย 3 ตัวสุดท้ายคือ Mr.Mine, Farfetch’d และ Kangaskhan จับได้ที่ประเทศฝรั่งเศส ฮ่องกง และออสเตรเลียหลังจากที่จับโปเกมอนครบแล้ว เป้าหมายต่อไปของจอนสันคือการเล่นเกมโปเกมอนโกกับจัสติน บีเบอร์ ที่มีผู้พบเห็นว่ากำลังพยายามจับโปเกมอนในนิวยอร์คเมื่อเดือนที่ผ่านมา ซึ่งจอนสันโอดครวญอย่างเสียดายว่า “ผมคลาดกับบีเบอร์ที่เซ็นทรัลพาร์ค ผมว่าคงจะดีถ้าได้ไปจับโปเกมอนกับเขา”“ผมชื่นชอบโปเกมอนมานานแล้ว ผมเล่นเกมอย่างกับเด็ก แล้วก็จับโปเกมอนได้ครบทุกตัวในเวอร์ชันดั้งเดิม การที่ได้จับโปเกมอนในโลกจริงมันสนุกมาก”อ่านข่าวที่เกี่ยวข้อง:สิ้นสุดการรอคอย! คนไทยได้เล่น “โปเกมอนโก” แล้ว เจอโผล่ "ศาลพระภูมิ"10 ข้อควรรู้สำหรับพ่อแม่ ก่อนตัดสินใจให้ลูกเล่นเกม "โปเกมอนโก"
5 เรื่องเพศที่สาววัยใสอยากรู้|วัยรุ่นหญิงในช่วงวัย 9-18 ปี มีข้อสงสัยมากมายที่ต้องการคำตอบเกี่ยวเรื่องสุขภาวะทางเพศ เพื่อพวกเขาจะได้เรียนรู้และสามารถนำไปใช้ในอนาคตได้อย่างปลอดภัย ซึ่งจำเป็นต้องอาศัยการสนับสนุนจากผู้ใหญ่ เพื่อสร้างการเรียนรู้ที่ถูกต้องและเหมาะสมจากประสบการณ์ขับเคลื่อนงานสุขภาวะทางเพศกับเด็กและเยาวชน มาเกือบ 10 ปีของกลุ่มฅนวัยใส จังหวัดเชียงใหม่ ที่เน้นการทำกิจกรรมกับเด็กๆ อายุ 9-18 ปี พบว่าปัญหาเรื่องสุขภาวะทางเพศ เป็นเรื่องที่เด็กๆต่างสนใจและมีข้อสงสัย แต่ไม่กล้าถามผู้ใหญ่ที่ใกล้ชิด อย่างพ่อแม่ ญาติ และครู และบ่อยครั้งที่เด็กๆ จะไปหาคำตอบจากอินเทอร์เน็ตและเพื่อนแทน และจากการทำงานร่วมกับวัยรุ่นหญิง พบว่าพวกเธอมีข้อสงสัยมากมายที่ต้องการคำตอบ มาดูกันว่าพวกเธอสงสัยอะไรบ้าง1.อยากรู้เรื่องเพศสัมพันธ์ที่ปลอดภัย สิ่งที่สาวๆ หลายคนอยากรู้เป็นอันดับต้นๆ คือเรื่องวิธีการคุมกำเนิด ว่าวิธีไหนดีอย่างไร จะใช้ แต่ละวิธีให้มีประสิทธิภาพได้อย่างไร รวมทั้งผลข้างเคียง2.อยากรู้เรื่องโรคติดต่อทางเพศสัมพันธ์ สาวรุ่นยังคงอยากได้วิธีการป้องกันโรคติดต่อทางเพศสัมพันธ์ หากติดเชื้อแล้ว อาการจะเป็นอย่างไร รวมถึงการป้องกันและเยียวยารักษา3.อยากรู้เรื่องช่องทางการปรึกษาทางเลือก หากเผชิญปัญหาการตั้งครรภ์ไม่พร้อม หรือติดโรคติดต่อทางเพศสัมพันธ์ สาวรุ่นก็อยากรู้แหล่งให้คปรึกษาและบริการที่เป็นมิตรสำหรับพวกเธอ4.อยากรู้เรื่องการดูแลสุขภาพทางเพศเบื้องต้น อาทิ การเปลี่ยนแปลง ทางร่างกายเมื่อเข้าสู่วัยรุ่น วิธีใช้ผ้าอนามัย เพื่อที่พวกเธอจะได้ไม่ตกใจ และสามารถรับมือได้อย่างเหมาะสม5.อยากรู้เรื่องการสร้างคุณค่าในตัวเอง ถือเป็นทัศนคติและทักษะที่สำคัญ และจะเป็นพื้นฐานในการเติบโตเป็นผู้ใหญ่ ด้วยความมั่นคงทางจิตใจ รู้จักการแก้ปัญหาด้วยตนเองเห็นได้ชัดว่า สาวๆวัยนี้มีความสนใจที่จะดูแลและป้องกันตัวเองให้ปลอดภัย แต่สิ่งที่ขาดคือช่องทางในการเข้าถึงข้อมูลและคำปรึกษาที่ถูกต้อง ซึ่งอุปสรรคสำคัญมาจากทัศนคติของผู้ใหญ่ที่มักคิดว่า วัยรุ่นหญิงไม่ควรยุ่งเกี่ยวกับเรื่องเพศ การใช้ชีวิตท่ามกลางความไม่รู้ จึงกลายเป็นความเสี่ยงและเมื่อเกิดปัญหา พวกเธอกลับต้องแบกรับคำดูแคลนว่า   “ไม่รู้จักรักและดูแลตัวเอง” ข้อมูล:กลุ่มฅนวัยใส จังหวัดเชียงใหม่ภาพ  :มูลนิธิสร้างความเข้าใจเรื่องสุขภาพผู้หญิง (สคส.)
แห่ชมปรากฏการณ์ธรรมชาติสุดอลัง “น้ำตกกลางแม่น้ำเหลือง” ในจีน |นักท่องเที่ยวจีนพากันเดินทางไปชมความงามของน้ำตกกลางแม่น้ำเหลือง ซึ่งเกิดจากปรากฎการณ์ธรรมชาติ ณ เมืองหยานอัน อีกกลุ่มที่ชอบความท้าทายพากันไปเดินบนทางเดินกระจกลอยฟ้าแห่งที่ 3 ในอุทยานแห่งชาติเทียนเหมินซาน เมืองจางเจียเจี้ยวันนี้ (4 ส.ค. 2559) สำนักข่าวต่างประเทศรายงานว่า นักท่องเที่ยวต่างเดินทางมาวัดใจที่ภูเขาเทียนเหมิน ในอุทยานแห่งชาติเทียนเหมินซาน เมืองจางเจียเจี้ย มลฑลยูนนาน สาธารณรัฐประชาชนจีน เนื่องจากทางอุทยานได้เปิดทางเดินกระจกใสลอยฟ้าแห่งใหม่ “คอยล์ลิ่ง ดราก้อน คลิฟ” กว้าง 160 เซนติเมตร ยาว 100 เมตร จากระยะทางทั้งหมด 1,600 เมตร ส่วนระยะทางที่เหลือจะเป็นทางเดินที่ทำจากไม้ ซึ่งถือเป็นทางเดินลอยฟ้าแห่งที่ 3 บนภูเขาเทียนเหมินเส้นทางเดินกระจกลอยฟ้าแห่งที่ 3 นี้ อยู่สูงจากพื้นดินประมาณ 300 เมตร และโค้งไปมาเหมือนตัวเลข 99 เป็นที่มาของชื่อที่แปลความหมายได้ว่าเป็นทางไปสู่สรวงสวรรค์ทั้งนี้ ทางเดินลอยฟ้าแห่งแรกเปิดให้บริการไปเมื่อเดือน พ.ย. 2554 และทางเดินลอยฟ้าแห่งที่ 2 เปิดให้บริการเมื่อเดือน พ.ค. 2559 ซึ่งกลายเป็นแหล่งท่องเที่ยวยอดนิยมทั้ง 2 แห่ง  สำนักข่าวต่างประเทศรายงานต่ออีกว่า ขณะที่ นักท่องเที่ยวอีกส่วนหนึ่งเดินทางไปยังเมืองหยานอัน มลฑลส่านซี เพื่อร่วมชมปรากฎการณ์ทางธรรมชาติ น้ำตกที่เกิดขึ้นบริเวณตอนกลางของแม่น้ำเหลืองหรือแม่น้ำฮวงโหโดยกระแสน้ำได้ไหลผ่านที่ราบสูงอุดมไปด้วยดินเหลือง ส่งผลให้แม่น้ำกลายเป็นสีเหลืองตามไปด้วย และไหลตกจากหน้าผากลายเป็นน้ำตกหูโข่วซึ่งบางช่วงมีความกว้างมากกว่า 300 เมตร ขณะที่ส่วนที่แคบที่สุดมีความกว้างเพียง 50 เมตรเท่านั้น
หนูน้อยไม่เข้าใจ : ทำไมของเล่นเด็กผู้หญิงต้องสีชมพู และเด็กผู้ชายจะชอบตุ๊กตาเจ้าหญิงไม่ได้|ฟังหน่อย! เมื่อหนูน้อยไรลีย์วัยไม่ถึง 5 ขวบ ตัดพ้อกับพ่อระหว่างเดินดูของเล่นในห้างสรรพสินค้าแห่งหนึ่ง ถึงการที่บริษัทของเล่นพยายามสร้างค่านิยมการเลือกของขวัญที่ไม่ยุติธรรมว่าทำไมของเล่นเด็กผู้หญิงต้องเป็นสีชมพูร่ำไป และเด็กผู้ชายจะชอบตุ๊กตาเจ้าหญิงไม่ได้ วันนี้ (5 ส.ค. 2259) ผู้สื่อข่าวรายงานว่า ขณะนี้ สังคมโซเชียลเผยแพร่คลิปวิดีโอของหนูน้อยวัยไม่เกิน 5 ขวบ กำลังแสดงความคิดเห็นอย่างจริงจัง ถึงความพยายามสร้างค่านิยมของบริษัทของเล่น ที่ชักจูงให้ผู้ปกครองซื้อของเล่นที่เป็นสีชมพูเท่านั้นให้กับเด็กผู้หญิง ว่าเป็นสิ่งที่ไม่ยุติธรรมและไม่สมเหตุสมผล โดยต้นตอของคลิปดังกล่าวมาจากเพจเฟซบุ๊ก Baby ในนิวยอร์ก สหรัฐอเมริกาขณะที่ เว็บไซต์ เดอะแท็บ (thetab.com) ของอังกฤษ ให้ข้อมูลเพิ่มเติมว่า คลิปดังกล่าวถูกถ่ายทำโดยพ่อของเด็กหญิงวัยน่ารักที่ชื่อไรลีย์ ซึ่งอัพคลิปขึ้นยูทูปเมื่อไม่นานมานี้กับหัวข้อน่าสนใจ “นี่คือความล่อหลอกของบริษัท ที่พยายามให้เด็กผู้หญิงต้องซื้อของเล่นสีชมพู แทนของที่พวกเขาอยากได้อย่างแท้จริง”“มันถูกแล้วใช่ไหม ที่ต้องให้บริษัทของเล่นหรือใครมากำหนดว่า ต้องซื้อของสีชมพูให้เด็กผู้หญิง และไม่สามารถซื้อของสีนี้ให้เด็กผู้ชาย หรือมองว่าตุ๊กตาเจ้าหญิงเหมาะกับเด็กผู้หญิงเท่านั้น และเด็กผู้ชายต้องเหมาะกับตุ๊กตาซูเปอร์ฮีโร่ ทั้งที่ เด็กผู้หญิงอาจชอบซูเปอร์ฮีโร่ และเด็กผู้ชายอาจชอบตุ๊กตาเจ้าหญิง ทำไมเราถึงซื้ออะไรที่แตกต่างไปจากนี้ไม่ได้ล่ะ” ถ้อยคำที่สาวน้อยคนนี้ตัดพ้อกับผู้เป็นพ่อ ระหว่างเดินอยู่บริเวณที่จัดขายของเล่นภายในห้างสรรพสินค้าแห่งหนึ่งผู้สือข่าวรายงานต่ออีกว่า คลิปน่ารักดังกล่าวมีผู้ชมคลิกดูแล้ว 27,673,626 วิว (5 ส.ค. 2559)  
สิ้นสุดการรอคอย! คนไทยได้เล่น “โปเกมอนโก” แล้ว เจอโผล่ "ศาลพระภูมิ"|หลังรอคอยมากว่า 1 เดือน ในที่สุดคนไทยก็ได้เล่นโปเกมอนโกแล้ว เมื่อมีการเปิดการใช้งานอย่างเป็นทางการใน 15 ประเทศในเอเชียและโอนีเชียวันนี้ (6 ส.ค.2559) เกมโปเกมอนโกซึ่งพัฒนาโดยบริษัทนีแอนติกและจัดจำหน่ายโดยบริษัทนินเทนโด ได้เปิดการใช้งานใน 15 ประเทศในทวีปเอเชียและโอชีเนีย เช่น บรูไน, กัมพูชา, อินโดนีเซีย, ลาว, มาเลเซีย, ฟิลิปปินส์, สิงคโปร์, เวียดนาม, ไต้หวัน, ปาปัวนิวกินี, ฟิจิ, หมู่เกาะโซโลมอน, ไมโคนีเชีย, ปาเลา และประเทศไทย โปเกมอนโกเป็นเกมสำหรับโทรศัพท์มือถือบนระบบปฏิบัติการไอโอเอสและแอนดรอยด์ ออกจำหน่ายครั้งแรกเมื่อวันที่ 6 ก.ค.2559 โดยผู้เล่นจะจับตัวโปเกมอน นำมาฝึกฝน แลกเปลี่ยนและต่อสู้กัน มีจุดเด่นคือการค้นหาโปเกมอนจากโลกจริง เกมจะไม่มีค่าใช้จ่าย แต่มีระบบสนับสนุนการซื้อขายในเกม โดยโปเกมอนแต่ละชนิดจะอาศัยในสถานที่แตกต่างกัน เช่น โปเกมอนสายพันธุ์น้ำจะอยู่ในบริเวณแหล่งน้ำ โปเกมอนเป็นสื่อแฟรนไชส์สัญชาติญี่ปุ่น สร้างขึ้นในปี 1996 แรกเริ่มจำหน่ายเป็นวิดีโอเกมแนวบทบาทสมมุติ ก่อนจะเป็นที่รู้จักของเด็กไทยจากการ์ตูนอนิเมชันชื่อเดียวกันฉายทางทีวี ของเล่น หนังสือ และอื่นๆ จนเป็นสื่อแฟรนไชส์ที่ประสบความสำเร็จและได้กำไรมากเป็นอันดับ 2 รองจากแฟรนไชส์มาริโอเลยทีเดียว เมื่อเกมโปเกมอนโกเข้าถึงประเทศไทย จึงปรากฏตัวโปเกมอนในสถานที่ที่ออกจะแปลกไปสักหน่อย เช่น ศาลพระภูมิ เมรุเผาศพ วัด สุสาน หรือกลางถนนส่วนสาเหตุว่าทำไมโปเกสต็อปหรือจุดหยุดเก็บไอเทมในเกมโปเกมอนโกนั้นจึงประกอบไปด้วยศาลพระภูมิเป็นจำนวนมาก ก็เนื่องมาจากการที่เกมโปเกมอนโกได้นำเอาฐานข้อมูลของเกม Ingress ซึ่งเป็นเกมในลักษณะ Augmented Reality แบบเดียวกัน ซึ่งถูกพัฒนาโดยนีแอนติกเช่นกัน ในเกม Ingress การที่ผู้เล่นจะสามารถเสนอให้สถานที่ไหนเป็นป้อมหรือ Portal ได้นั้นจะต้องทำตามกฎของเกม คือ จะต้องเป็นสถานที่ที่มนุษย์สร้างขึ้น เป็นที่ที่มีเรื่องราวดีๆ ที่เป็นประโยชน์, เป็นที่ตั้งของงานศิลปะหรือสิ่งก่อสร้างที่ไม่เหมือนใคร, หรือเป็นสถานที่ที่เป็นเพชรในตมที่อยากให้คนอื่นได้เข้าไปสัมผัส ดังนั้นศาลพระภูมิในเมืองไทยน่าจะถูกมองว่าเข้าข่ายงานศิลปะหรือสิ่งก่อสร้างที่มีเอกลักษณ์ ผู้เล่นจำนวนมากจึงพร้อมใจกันใช้ศาลพระภูมิให้เป็นป้อม หรือ ฐาน ในเกมนั่นเองอย่างไรก็ตาม หากอิงจากกฎของเก Ingress แล้วจะพบว่า ผู้พัฒนาเกมได้ออกกฎเตือนไว้แล้วว่าสถานที่ที่ไม่ควรถูกนำเสนอให้เปลี่ยนเป็นป้อม คือสถานที่ๆ อาจนำอันตรายมาสู่ผู้เล่นที่เดินทางเข้าไป เช่น บริเวณที่ไม่สามารถเดินเท้าเข้าไปได้อย่างปลอดภัย ไปจนถึงสถานที่ธรรมชาติ อย่างเช่น แม่น้ำ ภูเขา น้ำตก นั่นเองขณะนี้หลายประเทศมีการเตือนให้ผู้เล่นคำนึงถึงความปลอดภัยของตนเองและผู้อื่น ไม่ควรเล่นขณะข้ามถนน ขณะขับรถ เข้าไปในบ้านผู้อื่น หรือสถานที่รกร้าง ซึ่งมีผู้ใช้เกมยอดฮิตนี้ทั้งในทางที่ดีและไม่ดี อย่างในประเทศสวิสเซอร์แลนด์มีมิจฉาชีพล่อลวงเหยื่อด้วยเกมโปเกมอนโกให้ไปยังสถานที่ของมิจฉาชีพ ขณะที่ศิลปินชาวซีเรียใส่ภาพตัวโปเกมอนในภาพความเสียหายจากสงครามในซีเรีย เพื่อบอกให้ชาวโลกหันมาสนใจในประเด็นดังกล่าว อ่านข่าวที่เกี่ยวข้อง:ครบแล้ว! คนแรกเกมล่า "โปเกมอน" ทั้ง 151 ตัว10 ข้อควรรู้สำหรับพ่อแม่ ก่อนตัดสินใจให้ลูกเล่นเกม "โปเกมอนโก" 
10 ข้อควรรู้สำหรับพ่อแม่ ก่อนตัดสินใจให้ลูกเล่นเกม  "โปเกมอนโก"|นักวิชาการด้านสื่อเตือนพ่อแม่ รู้เท่าทันก่อนให้ลูกเล่นเกมโปเกมอนโก หลังเปิดให้เล่นในประเทศไทยวันนี้วันนี้ (6 ส.ค.2559) ธาม เชื้อสถาปนศิริ นักวิชาการด้านสื่อ ได้โพสต์ข้อความบนเฟซบุ๊กส่วนตัวเกี่ยวกับ10 ข้อควรรู้สำหรับพ่อแม่ ก่อนตัดสินใจให้ลูกเล่นเกม Pokemon Go หลังมีการเปิดให้เล่นเกมที่ฮิตไปทั่วโลกในประเทศไทยวันนี้ "ผมมีข้อกังวลใจสำหรับเกมโปเกม่อนโก สำหรับพ่อแม่ทั้งหลาย ดังนี้ครับ1. เกมนี้ ผู้เล่นควรมีอายุมากกว่า 13 ปีขึ้นไป ดังนั้น พ่อแม่ควรทำความเข้าใจเงื่อนไขของเกม (ข้อแย่คือผู้พัฒนาไม่เขียนเงื่อนไขแปลเป็นภาษาท้องถิ่น กรณีประเทศไทย คำแนะนำเป็นภาษาอังกฤษที่มีคำศัพท์เทคนิคยืดยาว เชื่อว่าไม่มีผู้ปกครองคนใดอ่านหรือทำความเข้าใจได้หมด ขอตำหนิแรงๆ ไปยังบริษัทผู้ผลิตและพัฒนาว่าขาดความตระหนักในเรื่องนี้)2. เกมนี้ เด็กที่จะถูกอนุญาตให้เล่นโดยความยินยอมและรับทราบของผู้ปกครอง หากเด็กเล่น ต้องมีบัญชีจีเมล์ (หรือบัญชีเฟซบุ๊กในกรณีบางประเทศ) ดังนั้นการเล่นต้องได้รับความยินยอมจากผุ้ปกครอง ส่วนผู้ใหญ่ ก็ใช้วิจารณญาณส่วนตัวเอาเองครับ ระวังจะเล่นเกมจนเสียเงิน เสียงาน เสียความสัมพันธ์กับคนรอบข้าง3. เกมนี้ ทางบริษัทจะนำเอาข้อมูลส่วนตัวของผู้ใช้ ไปเก็บเป็นประวัติข้อมูลเพื่อใช้ในการวิจัยและพัฒนาเกมต่อไป ดังนั้น อาจมีข้อมูลส่วนตัวของท่านถูกดัก ตรวจ จับเอาไปใช้งานในอนาคต (ข้อมูล ชื่อ นามสกุล สถานที่ บัตรเครดิต และเพื่อนๆ ของท่าน จะถูกใช้การเอาไปวิเคราะห์พฤติกรรมและการตัดสินใจบริโภคในเชิงการตลาด)4. เกมนี้ ผู้เล่นจะต้องเปิดเผยพื้นที่ตำแหน่งของตนเองให้ผู้พัฒนาทราบ และผู้เล่นคนอื่นๆ จะทราบว่ามีใครในละแวกนั้นอยู่บ้าง เพราะฉะนั้น อาจเป็นช่องทางที่ไม่เหมาะสมสำหรับโจรออนไลน์ ที่จะรู้ว่าท่านอยู่ที่ไหน หรือไปที่ไหน หรือทำอะไร (ต่อไปจะสามารถแชร์ตำแหน่งการเล่น เปิดเผยกับเพื่อนๆ ในเกมได้)5. เกมนี้ เล่นร่วมกันกับเพื่อนได้ ดังนั้นระมัดระวังการออกไปเจอคนแปลกหน้าที่ไม่รู้จักนอกบ้าน ซึ่งอาจเป็นอาชญากรหรือขบวนการลักพาตัวเด็ก (ด้วยการใช้ ไอเท็มหรือคำชักชวน ล่อออกมาพบเจอกันเพื่อที่จะช่วยเล่นเกมหรือแลกเปลี่ยนไอเท็ม)6. เกมนี้ มีการซื้อขายไอเท็ม อุปกรณ์ ต่างๆ ในเกม ดังนั้นผู้เล่นหรือพ่อแม่ควรระมัดระวังการใช้จ่ายเงิน และควบคุมวินัยการเงินในเครื่องบัญชีของเยาวชนที่เล่นเกม ระวังเจอบิลช็อกจากการจ่ายเงินเล่นเกม7. เกมนี้ ผู้เล่นอาจเข้าไปฝ่าฝืนพื้นที่ส่วนตัว ถนน และสถานที่สาธารณะอันมีรถ ถนน ตลาด ย่านการค้า ร้านขายอาหารแผงลอยต่างๆ ซึ่งมีความพลุกพล่าน ควรเล่นเกมด้วยความเคารพผู้คนในสถานที่ที่เขาไม่ได้เล่นเกม และเคารพกฎเกณฑ์ ข้อระเบียบ และวัฒนธรรม ความละเอียดอ่อนทางวัฒนธรรมของบริบทพื้นที่แวดล้อมนั้น8. เกมนี้ เล่นได้ทั้งวันทั้งคืน การออกไปจับสัตว์โปเกม่อนในยามวิกาล ค่ำคืน หรือที่เปลี่ยว ตามจุดต่างๆ ละแวกบ้านหรือพื้นที่ที่ไม่คุ้นเคย อาจไม่ปลอดภัย และตกเป็นเหยื่ออาชญากร แก๊งปล้น ที่คอยดักจี้ปล้นได้9. เกมนี้ ไม่ควรเล่นขณะขับขี่ยวดยานพาหนะ ไม่ว่าจะเป็นรถยนต์ การจอดในพื้นที่ข้างถนน ห้ามจอด) หรือการขับขี่จักรยาน (บางพื้นที่ห้ามนำเอาจักรยาน เข้าไปในพื้นที่) หากเล่นในพื้นที่กรุงเทพ ระวังหลุม ฝาท่อ คูน้ำ พื้นที่ขุดลอกคลอง ที่เต็มไปด้วยอันตราย และพื้นที่ก่อสร้างข้างเคียง อาจบาดเจ็บได้10. เกมนี้ อาจทำให้ผู้เล่นเสพติดความเสมือนจริงจากหน้าจอมากยิ่งขึ้น กลายเป็นคนเสติดเกม เสพติดมือถือมากขึ้นเพราะมีความสนุก ไม่ควรเล่นจนเสียการเรียน การงาน และสูญเสียความสัมพันธ์ระหว่างครอบครัวและคนรอบข้าง ควรมีวิจารณญาณ สติเท่าทันตนเอง และผู้พัฒนาเกม ตลอดจนบริษัทเอกชนที่ได้ผลประโยชน์จากเกมนี้ อีกทั้งต้องเท่าทันรอบคอบ ไม่เชื่อใจคนแปลกหน้า หรือเพื่อนร่วมเล่นเกมที่จะชักจูงเราออกไปเล่นเกมในพื้นที่ที่ไม่คุ้นเคยผู้ปกครองควรใช้วิจารณญาณให้มาก ก่อนที่ลูกบุตรหลานของท่านจะได้รับอุบัติเหตุ   หรือเป็นเหยื่อของอาชญากรที่แฝงตัวมากับเกม หรือตกเป็นทาสของเทคโนโลยีโทรศัพท์มือถือโปรดจำไว้ว่า ของเล่นที่ดีที่สุดของเด็กคือพ่อแม่ครับ อย่าให้เทคโนโลยีมาแย่ง มาทำหน้าที่แทนท่าน ด้วยข้ออ้างว่ารักลูกหรือทนคำรบเร้าอยากล่นของลูกไม่ไหวด้วยความรัก ความเอาใจใส่ การทำกิจกรรมร่วมกันในครอบครัว คือสายใยที่ดีที่สุดในการสร้างบุตรหลานของท่านให้เป็นมนุษย์ที่มีจิตใจ อย่าทำให้โทรศัพท์มือถือมาทำให้ลูกหลานของท่านกลายเป็นหุ่นยนต์อย่าให้มือถือท่านเลี้ยงลูกเลยจะดีกว่าครับเกมที่ดีที่สุด สำหรับเด็กๆ คือ Family Go! พาลูกออกไปเที่ยวไปทำกิจกรรมนอกบ้านครับ!"อ่านข่าวที่เกี่ยวข้อง:สิ้นสุดการรอคอย! คนไทยได้เล่น “โปเกมอนโก” แล้ว เจอโผล่ "ศาลพระภูมิ"ครบแล้ว! คนแรกเกมล่า "โปเกมอน" ทั้ง 151 ตัว
รู้ทันโปเกมอนโก สนุกในกรอบ รู้ขอบเขตสาธารณะ |เป็นเกมส์ฮิตแนวเออาร์ที่พาผู้เล่นออกจากบ้าน แต่การไล่ล่ามอนสเตอร์นับร้อยตัวในพื้นที่จริงของโปเกมอนโก ทำให้ความสนุกนี้ไม่ใช่แค่เรื่องส่วนตัว แต่ต้องสนุกในขอบเขตสิทธิ์ของผู้อื่นด้วย โดยทั่วโลกกำลังมีมาตรการควบคุม รวมถึงไทยที่ กสทช.เคลื่อนไหวให้คนรู้ทันเกมส์2 หนุ่มจอดรถตรงศาลพระภูมิ ไม่ใช่ว่าจะมาไหว้เจ้าที่ แต่กำลังทำกิจกรรมสุดฮิตของคนไอทียุคนี้ นั่นคือใช้โทรศัพท์มือถือเติมไอเทมและจับบรรดา เหล่ามอนสเตอร์ในเกม Pokemon Go ที่มักจะปรากฏตัว ที่จุด Pokestop ซึ่งตามปกติในต่างประเทศ จะเป็นสถานที่สำคัญ งานประติมากรรม อนุสาวรีย์ รวมถึงสถานที่ทางประวัติศาสตร์ แต่ในเมืองไทยส่วนใหญ่กลับเป็นศาลพระภูมิแทบทั้งสิ้นส่วนหนึ่งเป็นเพราะฐานข้อมูลที่บรรดาเกมเมอร์ในเมืองไทยส่งไปให้ผู้พัฒนาเกม ไม่สามารถหาพื้นที่สาธารณะที่เป็นแลนด์มาร์คได้ ทำให้ส่วนใหญ่ส่งพิกัดของศาลพระภูมิตามบ้านคนหรือสถานที่ต่างๆ เป็นจุดเล่มเกมแทน ซึ่งปัจจุบันผู้พัฒนาเกมยังปิดรับการแก้ไขไม่เพียงเป็นประเด็นที่แสดงให้เห็นถึงปัญหาเรื่องการจัดผังเมืองที่ไม่มีพื้นที่สาธารณะของเมืองไทย การที่คนต้องมาเล่นเกมตามสถานที่ดังกล่าวยังไม่ปลอดภัยและอาจเป็นการรบกวนผู้อื่นอีกด้วย ความสนุกบนหน้าจอส่วนตัว ไม่ใช่เรื่องส่วนบุคคลอีกต่อไป เมื่อเกมส์แนวอ็อกเม้นเต็ด เรียลลิตี้ และ Location-based Games ใช้แผนที่เสมือนจริงให้ผู้เล่นออกไล่ล่ามอนสเตอร์นับร้อยไปทั่วเมืองทำให้ไม่ถึงสัปดาห์ที่คนไทยเริ่มเล่น ก็เดาไม่ยากถึงผลกระทบจนพื้นที่เฉพาะออกคำเตือนทั้งหน้าเต๊นท์ลงประชามติ วัด โรงพยาบาล จนล่าสุด กสทช.เรียกค่ายโทรศัพท์เคลื่อนที่ หารือการกำกับดูแลเกม Pokemon GO หากผู้เชี่ยวชาญด้านไอทีมองว่าการควบคุมไม่ง่าย เพราะเจ้าของลิขสิทธิ์เป็นต่างชาติเกมโปเกมอนพัฒนาจากวีดีโอเกมส์สุดฮิตของบริษัทญี่ปุ่นนินเทนโด โดยคำว่าโปเกม่อนย่อมาจาก พ๊อคเก็ต มอนสเตอร์ ให้ผู้เล่นจับสัตว์ประหลาดมาสะสมและฝึกฝนเอาชนะทีมคนอื่น สร้างกระแสมาตั้งแต่ปี 1992 จากไอเดียของผู้สร้างที่ชอบสะสมแมลง ซึ่งตัวโปเกม่อนที่ออกแบบอิงตำนานแดนปลาดิบ ต่อยอดเป็นหนังสือ อะนิเมะ และภาพยนตร์จึงไม่แปลกที่เกมส์ใหม่ซึ่งพ่วงเทคโนโลยี AR และเกิดถูกยุคที่อนิเทอร์เนตเข้าถึงมือผู้เล่น ทำลายสถิติยอดดาวน์โหลดสูงสุดของ App store ในสัปดาห์แรกของการเปิดตัวแค่เฉพาะในสหรัฐอเมริกา ออสเตรเลีย และนิวซีแลนด์ ด้วยตัวละครตัวเดิมที่ญี่ปุ่นส่งออกไปผูกพันกับคนทั่วโลกย่านสยามและพารากอน เป็นหนึ่งใน 5 จุดรวมพลนักล่าโปเกม่อนในกรุงเทพฯ เพราะมีเสา Pokestop จำนวนมาก โดนภาคธุรกิจเจ้าของร้านค้าสามารถโปรยไอเท็มล่อโปเกม่อนไว้รอบเสา เพื่อดึงลูกค้ามาเล่นเกมส์ พร้อมชอปปิ้งได้ หากผู้เชี่ยวชาญด้านไอทีมองว่าในเวอร์ชั่นพัฒนาต่อจากนี้ ที่จะเปิดให้นำเสนอแลนมาร์คเพื่อปักหมุดในเกมส์ได้ เป็นอีกสิ่งล่อใจที่ผู้ใช้ต้องรู้เท่าทัน
คุยกับที่เที่ยวยอดฮิตในเกียวโตในวันที่ "โปเกมอนโก" รุกคืบ|วันนี้ (6 ส.ค.) เว็บไซต์ www.asahi.com รายงานว่า ศาลเจ้ายาซากะจินจาในเมืองฮิงาชิยามะ เขตเกียวโต ประเทศญี่ปุ่น ที่มีชื่อเสียงอย่างมากในเทศกาลกิองและเป็นศูนย์รวมจิตใจ ได้ร้องขอไปยังผู้พัฒนาเกมให้นำ “โปเกสต็อป” หรือจุดที่ผู้เเล่นจะเข้าไปรับโปเกบอลและไข่โปเกมอนฟรี ออกไปจากบริเวณศาลเจ้า แม้ขณะนี้จะไม่เกิดปัญหาใดๆ แต่มีความกังวลว่าการเล่นเกมโทรศัพท์มือถือในสถานที่ศักดิ์สิทธิ์เป็นความไม่เหมาะสม และเกิดข้อตำหนิผู้เล่นที่เล่นกันหน้าอาคารหลักของศาลเจ้าเกียวโตมีสถานที่สำคัญมากมายทั้งวัด ศาลเจ้า และสถานที่ทางประวัติศาสตร์อื่นๆ จึงไม่น่าแปลกใจที่จะพบเห็นผู้เล่นจำนวนมาก ปราสาทนิโจในเมืองนาโกย่าที่ได้รับการขึ้นทะเบียนเป็นมรดกโลกจาก UNESCO ได้ติดตั้งป้ายสัญญาณทั้งในภาษาญี่ปุ่นและภาษาอังกฤษ “กรุณางดเว้นการเล่นเกมโปเกมอนโกและใช้โทรศัพท์ขณะเดิน”“เราตัดสินใจที่จะตั้งข้อห้ามนี้เนื่องจากอาจเกิดความวุ่นวายขึ้นได้หากมีผู้เล่นมากกว่านี้” เจ้าหน้าที่คนหนึ่งของปราสาทนิโจกล่าวแต่ไม่ใช่ทุกสถานที่ท่องเที่ยวที่จะระแวดระวังเจ้าเกมนี้ อย่างวัดไคเก็นจิในเมืองฟุคุชิยาม่า กลับมีจุดชาร์จแบตเตอรี่โทรศัพท์ไว้บริการผู้เล่น เมื่อวัดอันเงียบเหงาแห่งนี้ถูกกำหนดให้เป็นสนามประลองก็มีผู้เล่นมาเยี่ยมเยียนทุกวันตั้งแต่มีการเปิดให้เล่นเกมโปเกมอนโกในญี่ปุ่นตั้งแต่วันที่ 22 ก.ค.ที่ผ่านมามิตสึฮิโระ ชิบาฮาระ หัวหน้านักบวชวัย 36 ปี ได้ยินมาจากเพื่อนว่าเกมนี้ใช้แบตเตอรี่เปลืองมาก เขาจึงสร้างกล่องพร้อมที่ชาร์จ 4 อันสำหรับไอโฟนและแอนดรอยด์ ติดตั้งที่หน้าหอคันนนโด แล้วยังเสนอให้ผู้เล่นใช้น้ำและห้องน้ำสำหรับผู้ที่มาไหว้พระ“มันเป็นไปได้เพราะเราอยู่ในชานเมืองซึ่งมีผู้คนน้อย” หัวหน้านักบวชกล่าว “เราพิจารณาที่จะใช้โอกาสนี้ให้ผู้เล่นอายุน้อยได้เข้ามารู้จักวัดแห่งนี้”วัดนิชิฮอนกันจิในเมืองชิโมเกียวซึ่งมีโปเกสต็อปมากถึง 8 จุด เป็นวัดที่ได้รับการขึ้นทะเบียนมรดกโลกจาก UNESCO นั้น คือวัดแรกที่ขึ้นป้ายแบนการเล่นเกมโปเกมอนโกในวันที่ 26 ก.ค. อย่างไรก็ตาม ทางวัดก็ได้เปลี่ยนการตัดสินใจนี้ และขึ้นป้ายที่แตกต่างกันแทนในวันที่ 29 ก.ค.ว่า “ยินดีต้อนรับผู้ฝึกโปเกมอนสู่วัดนิชิฮอนกันจิ!” และในแผนที่วัดก็ได้ทำสัญลักษณ์จุดโปเกสต็อปอีกด้วย ขณะที่สมาชิกวัดบางส่วนมีความกังวลเช่นกันว่าการแบนเกมโปเกมอนโกนั้นรุนแรงเกินไป จึงมีความเอื้ออารีย์ต่อผู้ชื่นชอบเกมโปเกมอนโกมากขึ้น
เปิดใจผู้อยู่เบื้องหลัง Big Bad Wolf Bangkok 2016 มหกรรมหนังสือภาษาอังกฤษที่ใหญ่สุด-ถูกสุด |กระแสบอกต่อว่ามีหนังสือดี ราคาถูก ลดจากปกกว่าครึ่ง ทำให้งาน Big Bad Wolf Bangkok เต็มไปด้วยหนอนหนังสือ ซึ่งผู้จัดงานหวังใช้งานนี้กระตุ้นนักอ่านอาเซียนสนใจ ฝึกฝนทักษะภาษาอังกฤษ 
ราคา 180 บาทสำหรับหนังสือปกแข็งพิมพ์สี รวมประวัติวงดนตรีร็อคตั้งแต่ยุค 50 หรือบ็อกซ์เซตปกใหม่ของนิยายแฟนตาซีไตรภาค The hunger games ในราคา 350 บาท ไปจนถึงหนังสือรวมพิมพ์เขียวยานอวกาศและอุปกรณ์สุดล้ำจากภาพยนตร์ "สตาร์วอร์" ที่มีเพียง 5,000 เล่มในโลก หนังสือยอดนิยมและน่าสะสมจากต่างประเทศเกือบ 20,000 ปก ที่นำมาลดราคาตั้งแต่ 60-80 เปอร์เซ็นต์ พร้อมเปิดขายต่อเนื่อง 60 ชั่วโมง ในช่วงสุดสัปดาห์ที่ผ่านมา คือ จุดเด่นของงาน Big Bad Wolf Bangkok มหกรรมหนังสือภาษาอังกฤษ ที่จูงใจนักอ่านจนเป็นกระแสบอกต่อ ทำให้การจัดงานกว่าครึ่งทาง ตลอด 7 วัน มีผู้ชมเฉลี่ย 15,000 คนต่อวัน แม้ลดราคาเกือบเท่าทุน แต่ผู้จัดงานก็มั่นใจว่าราคาหนังสือซึ่งเริ่มต้นเพียงหลักร้อย จะทำกำไรได้ด้วยจำนวนยอดขายที่มากพอ"สุรเชษฐ วรวงศ์วสุ" ผู้จัดงาน Big Bad Wolf Bangkok บอกว่างานนี้ก็ถือเป็นธุรกิจอย่างหนึ่งที่ต้องมีกำไร แต่ว่าในแง่ของวัตถุประสงค์ ลดราคาเต็มที่ เพราะฉะนั้นผลกำไรค่อนข้างน้อย งานนี้จึงอยู่ได้ด้วยยอดขายจำนวนเล่มมากกว่าในมหกรรมหนังสือ Big bad wolf ที่จัดขึ้นแรกในไทย ผู้จัดงานเน้นหนังสือส่วนใหญ่เป็นหนังสือสำหรับเด็กถึงร้อยละ 40 และหนังสือภาพที่มองว่ามีความเหมาะสมกับนักอ่านในบ้านเรามากที่สุดเพราะมองว่าการเข้าถึงหนังสือภาษาอังกฤษของชาวเอเชีย มีข้อจำกัด ทั้งความหลากหลายและราคาที่สูง ทำให้ "แอนดรู แย๊ป" นักธุรกิจหนุ่มชาวมาเลเซีย ริเริ่มจัดเทศกาลจำหน่ายหนังสือภาษาอังกฤษราคาถูก เกิดเป็น Big Bad Wolf ครั้งแรกในปี 2009 ที่กรุงกัวลาลัมเปอร์ ซึ่งเริ่มต้นจากหนังสือเพียง 150,000 เล่ม ซึ่งตลอด 6 ปี ของการจัดงานก็สามารถทำยอดขายหนังสือได้ถึง 3,500,000 เล่มแอนดรู แย๊ป ผู้ริเริ่มเทศกาลหนังสือ Big Bad Wolf เล่าว่า สมัยเด็กเขาเห็นเพื่อนร่วมชั้นสามารถใช้ภาษาอังกฤษได้ดี เพราะครอบครัวให้ลูกอ่านหนังสือภาษาอังกฤษตั้งแต่เด็ก เค้าจึงเห็นความสำคัญของการอ่าน ซึ่งการลดราคาหนังสือได้มากถึงขนาดนี้ ส่วนหนึ่งเพราะความร่วมมือของผู้ประกอบการและสำนักพิมพ์ที่อยากส่งเสริมการอ่านหนังสือภาษาอังกฤษ เพื่อช่วยพัฒนาทักษะด้านภาษาของคนในชาติสุรเชษฐ บอกอีกว่า ด้วยความสัมพันธ์ระหว่างแอนดรูกับกลุ่มธุรกิจสำนักพิมพ์ต่างๆ ทำให้กลุ่มซัพพลายเออร์เข้าใจว่าโมเดลธุรกิจนี้ จำเป็นและเหมาะสมกับประเทศในอาเซียนอย่างไร เมื่อเข้าใจแล้ว ไม่เพียงแต่จะช่วยสนับสนุนเรื่องราคาและหนังสือเท่านั้น ยังเดินทางมาช่วยจัดงานด้วยเทศกาล Big Bad Wolf Bangkok จัดขึ้นในหลายเมืองใหญ่ของประเทศมาเลเซีย และต่อยอดไปยังอินโดนีเซีย โดยไทยเป็นประเทศที่ 3 ซึ่งผู้จัดยังหวังวางแผนจัดมหกรรมหนังสือในประเทศอื่นๆในอาเซียน เพราะมองว่าการอ่านและภาษาเป็นเครื่องมือสำคัญที่จะทำให้ภูมิภาคนี้ขับเคลื่อนอย่างเข้มแข็งไปด้วยกันบนเวทีโลก     "แอนดรู แย๊ป" ชาวมาเลเซีย ผู้ริเริ่มเทศกาลหนังสือ Big Bad Wolf      
BTS Scape ภาพถ่ายมุมมองจากรถไฟฟ้าเล่าสังคมเมือง|เส้นทางเดิมแต่ภาพนอกหน้าต่างรถไฟฟ้ากลับต่างออกไปทุกวัน ทำให้ช่างภาพมือรางวัลเลือกใช้มุมมองจากพาหนะคนกรุง ถ่ายทอดเรื่องราววิพากษ์สังคมในแบบของตัวเอง เป็นโปรเจ็คภาพถ่าย BTS Scape 

บานหน้าต่างเป็นเฟรมภาพชั้นดีได้และยิ่งรถไฟฟ้าวิ่งไปไกลเท่าไหร่ ภาพบนเฟรมยิ่งหลากหลาย ต่างเรื่องราว แนวคิดของช่างภาพมือรางวัล "เจษฎา ลีลานุวัฒน์กุล" ที่สร้างผลงานภาพถ่ายแนวทดลองบนพาหนะคนเมือง ด้วยแนวคิดศิลปะสร้างได้ทุกที่ในชื่อโปรเจ็ค BTS Scape เกือบ 1 ปีที่เปลี่ยนจากการใช้รถยนต์เป็นโดยสารรถไฟฟ้า มีเส้นทางประจำจากสถานีสะพานตากสินถึงราชเทวี เห็นความแตกต่างของย่านชานเมืองและย่านธุรกิจ แทบทุกภาพที่ยกกล้องขึ้นถ่ายมีทั้งภาพเบลอและสั่น ซึ่งศิลปินมองว่าทิวทัศน์เมืองที่ผ่านสายตาอย่างรวดเร็ว สะท้อนถึงชีวิตคนกรุงที่ล้วนเป็นชั่วโมงเร่งด่วน"ตอนแรกไอเดีย คือ การหนีออกจากเมือง แต่ถ่ายไป ก็มีแต่เมือง เลยค่อยๆ ปลายเปิดไอเดียออกไป เราก็แค่อยู่กับมัน (ความวุ่นวายของเมือง) อยู่ให้เป็น อยู่ให้ดูสวยงามมากขึ้น"ทำโปรเจกต์ BTS Scape ช่างภาพหนุ่มไม่ได้แบกกล้องเร่งรีบขึ้นรถไฟฟ้าไปตามฝูงชน แต่จะขึ้นเป็นคนสุดท้ายเพื่อให้ได้ทำเลดีที่สุด ตรงหน้าตรงริมประตู  เทคนิคถ่ายภาพแบบใช้ความเร็วชัตเตอร์ต่ำ เป็นอีกส่วนสำคัญที่สร้างอารมณ์ภาพให้โลดแล่น หลายภาพถ่ายแทบกลายเป็นภาพเชิงนามธรรมเห็นเพียงสีสันและรูปร่าง อย่างภาพวิวสวนลุมพินีที่มีฉากหลังเป็นอาคารสูง ซึ่งต้องอาศัยจังหวะบันทึกภาพไม่กี่วินาทีระหว่างสถานีศาลาแดงและราชดำริ ซึ่งศิลปินพบว่านี่เป็นเพียงสองสถานีที่สามารถมองเห็นปอดของเมือง หนึ่งในผลงานสะท้อนสังคมจากมุมมองรถไฟฟ้า ว่าชีวิตในกรุงเทพเมืองใหญ่แทบไม่ได้ใกล้ชิดพื้นที่สีเขียว"ออกไปไกลๆ ตึกจะเริ่มมากขึ้นเรื่อยๆ คนส่วนใหญ่มองว่าเมืองไทยไม่ค่อยมีพื้นที่สีเขียว จริงๆ นั้นมี แต่ไม่ค่อยได้รับการดูแล เป็นหย่อมเล็กๆ ที่แทรกอยู่ระหว่างตึก เส้นทางที่ผมเดินทางจะผ่านสวนลุมฯ ภาพถ่ายจึงต้องการสะท้อนภาพพื้นที่สีเขียวที่อยู่ด้วยกันได้กับตึก ให้ออกมาดูสวยงาม" เจษฎา บอกถึงแนวคิดศิลปะจากสายตาเล่าคุณค่าระหว่างเดินทางเป็นผลงานชุดแรกหลังช่างภาพวัย 26 ปี จบปริญญาโทสายภาพถ่ายจากอังกฤษ ซึ่งผู้ที่สนใจสามารถร่วมตั้งคำถามถึงสังคมเมืองผ่านภาพถ่ายชุดนี้ได้ ในนิทรรศการ BTS Scape จัดแสดงถึง 28 สิงหาคม 2559 ที่พีเพิ้ลแกลเลอรี่ หอศิลปวัฒนธรรมแห่งกรุงเทพมหานคร        
เสน่ห์ “บั๋นหมี่” บาแก็ตสไตล์เวียดนาม เมื่ออาหารบอกเล่าวัฒนธรรม |การเยือนเวียดนามของ ฟรังซัวร์ ออลลองด์ ประธานาธิบดีฝรั่งเศส สะท้อนความสัมพันธ์ของเวียดนามกับอดีตเจ้าอาณานิคม ซึ่งอิทธิพลของฝรั่งเศสต่อเวียดนามยังเห็นได้จาก “บั๋นหมี่” แซนด์วิชเวียดนาม ที่ได้แรงบันดาลใจจากขนมปังยอดฮิตของฝรั่งเศสวันนี้ (5 ก.ย. 2559) แม้หน้าร้านไม่ต่างจากร้านก๋วยเตี๋ยว แต่ร้านอาหารในกรุงฮานอยแห่งนี้ เสิร์ฟอาหารยอดนิยมของชาวเวียดนามที่รู้จักในชื่อ “บั๋นหมี่” ขนมปังยัดไส้ด้วยผักและเนื้อ ดัดแปลงมาจาก “บาแก็ต” ขนมปังที่มีต้นกำเนิดจากประเทศฝรั่งเศส อดีตเจ้าอาณานิคมของเวียดนามขนมปังฝรั่งเศสเริ่มเป็นที่รู้จักของชาวเวียดนามตั้งแต่ปี 2401 ในฐานะอาหารของกองทัพในสงครามอินโดจีนชาวฝรั่งเศสในเวียดนามมองว่าการอบขนมปังเป็นงานระดับล่าง จึงว่าจ้างให้ชาวจีนและชาวเวียดนามมาเป็นผู้ทำบาแก็ต ไม่นานบาแก็ตขนาดเล็กถูกขายอย่างแพร่หลายตามท้องถนนในกรุงฮานอย ก่อนจะปรับปรุงรสชาติด้วยการใส่ไส้ผัก ปลา และเนื้อสัตว์ กลายเป็นที่มาของบั๋นหมี่ในปัจจุบัน เหวียนวันฮวาน เจ้าของร้านขนมปังยอดฮิตในย่าน เฟรนซ์ ควอเตอร์ กรุงฮานอย เล่าว่า เริ่มทำบั๋นหมี่สูตรดั้งเดิมของเวียดนาม แต่หลังจากไปเรียนรู้การทำบาแก็ตจากพ่อครัวชาวฝรั่งเศสที่เชียงไฮ้ จึงประยุกต์ทำบั๋นหมี่สไตล์ฝรั่งเศส โดยเพิ่มความหนาของเนื้อแป้งตามแบบต้นฉบับจนได้รับความนิยมเขากล่าวอีกว่า ชาวฝรั่งเศสภูมิใจในบั๋นหมีอย่างมาก เนื่องจากเป็นอาหารที่ได้แรงบันดาลใจจากขนมปังของแดนน้ำหอมนั่นเองแม้ยุคแห่งการล่าอาณานิคมจะสิ้นสุดไปกว่า 60 ปีแล้ว แต่การดำรงอยู่ของบาแก็ตสไตล์เวียดนามอย่างบั๋นหมี่ ยังคงเป็นสิ่งที่ย้ำเตือนถึงวัฒนธรรมที่ชาวฝรั่งเศสทิ้งเอาไว้ในดินแดนเวียดนามแห่งนี้แม้ปัจจุบันชาวเวียดนามส่วนหนึ่ง ไม่ได้มองบั๋นหมี่ว่าเป็นอาหารที่ได้รับอิทธิพลจากต่างชาติ เหวียนวันบิง ชาวเวียดนามผู้ลิ้มลองบั๋นหมี่สูตรต่างๆ มานานกว่าครึ่งศตวรรษ ยอมรับว่า แม้บั๋นหมี่จะกำเนิดจากอาหารฝรั่งเศส แต่ก็ได้ถูกดัดแปลงปรับปรุงให้รสชาติแตกต่างและคุ้นลิ้นชาวเวียดนาม จนกลายเป็นอาหารประจำชาติ ที่ชาวเวียดนามขาดไม่ได้ในชีวิตประจำวันแม้แต่ “เฝอ” หรือกวยจั๊บขึ้นชื่อของเวียดนาม ก็คาดว่าได้อิทธิพลมาจาก “พอต ออ เฟอ” สตูเนื้อของฝรั่งเศส ที่ขึ้นเรื่องน้ำซุปที่เข้มข้นนั่นเอง
นักท่องเที่ยวต่างชาติชื่นชอบ “มอเตอร์ไซค์ไฟฟ้า” ขี่เที่ยวพุกาม-ชมเจดีย์แบบรักษ์โลก |รายได้หลักของเมืองพุกามหรือเมืองบากัน คือการท่องเที่ยวเชิงวัฒนธรรม เพราะความสวยงามของทุ่งเจดีย์กว่า 2,231 องค์ ดึงดูดให้นักท่องเที่ยวมาเยี่ยมเยือน และก่อเกิดธุรกิจใหม่ที่เป็นมิตรกับสิ่งแวดล้อม เช่า “มอเตอร์ไซค์ไฟฟ้า” ชมเจดีย์ วันนี้ (28 ส.ค. 2559) ผู้สื่อข่าวรายงานว่า นักท่องเที่ยวที่มาเยือนเมียนมา กว่าร้อยละ 90 เดินทางมาเที่ยวชมความงดงามของเจดีย์ในเมืองพุกามหรือเมืองบากัน รายได้หลักจึงมาจากการท่องเที่ยวพื้นที่กินอาณาเขตกว้างถึง 40 ตารางกิโลเมตร เป็นแหล่งอารยธรรมของอาณาจักรพุกาม ที่เคยมีเจดีย์กว่า 4,000 องค์ แม้ตอนนี้บางส่วนเสียหายจากเหตุแผ่นดินไหว แต่ยังคงหลงเหลือเจดีย์ที่งดงามให้เที่ยวชม ซึ่งการเดินทางภายในเมืองพุกามมีหลายวิธี แต่ที่เริ่มได้ความนิยมเป็นจักรยานยนต์ หรือ “มอเตอร์ไซค์ไฟฟ้า”โกว พิว ผู้ประกอบการ บอกว่า เขามีมอเตอไซด์ไฟฟ้าทั้งหมด 17 คัน เมื่อฤดูท่องเที่ยวจึงสร้างรายได้ไม่ต่ำกว่าวันละ 1.2 แสนจ๊าด หรือราว 4,000 บาทด้าน เทลิซา เอลเทรอ นักท่องเที่ยวชาวออสเตรียนักท่องเที่ยว ระบุว่า การเที่ยวชมความงดงามของเจดีย์ด้วยมอเตอร์ไซค์ไฟฟ้าเป็นมิตรกับสิ่งสิ่งแวดล้อมและปลอดภัย มอเตอร์ไซค์ไฟฟ้าถูกนำมาใช้ในเมืองพุกามเมื่อ 3 ปีที่แล้ว แต่ละคันจะต้องชาร์ตแบตเตอรีเป็นเวลาหนึ่งคืน หรือไม่ต่ำกว่า 7 ชั่วโมง จะสามารถขี่ได้ไกลถึง 40 กิโลเมตร ที่ผ่านมามอเตอร์ไซค์ไฟฟ้าได้รับความนิยมจากนักท่องเที่ยว ทำให้ธุรกิจเช่ามอเตอร์ไซค์ไฟฟ้าเป็นแหล่งสร้างรายได้ให้กับคนท้องถิ่น  
TYPE OF BANGKOK ตัวอักษรเล่าเรื่องเมืองกรุง|ป้ายหน้าร้านตามท้องถนน อาจเป็นสิ่งใกล้ตัวที่เรามองผ่าน แต่ในสายตานักกราฟิกดีไซน์กลุ่มหนึ่ง กลับมองว่าตัวอักษรข้างทางนั้นเต็มไปด้วยเรื่องราว มีคุณค่าทั้งด้านศิลปะและบอกเล่าความเป็นมาของชุมชน เป็นที่มาของเพจ TYPE OF BANGKOK
ดึงดูดสายตาทันทีด้วยภาษาเก่าไม่คุ้นตา ยิ่งเห็นดีไซน์ตัวอักษรที่อ่อนหวานตามชื่อ "สาวสยาม" ก็ชวนให้คนต่างถิ่นต้องเก็บภาพไว้ ก่อนได้รู้ว่าที่นี่คือโรงพิมพ์นิตยสารผู้หญิงเมื่อ 40 ปีก่อนย่านถนนบรรทัดทอง ป้ายหน้าร้านตามตรอกซอกซอยที่เคยแวะเวียนหรือเดินผ่านนับครั้งไม่ถ้วน ในวันนี้กลับเป็นจุดสนใจของสองกราฟิกดีไซน์เนอร์ "พันเลิศ ศรีสร้อย" และ "ณิชธิดา วงศ์สถิตย์พร" หนึ่งในผู้ก่อตั้งเพจ TYPE OF BANGKOK -ตัวอักษรของกรุงเทพฯ พื้นที่ออนไลน์ที่กลายเป็นแคตตาล็อกงานออกแบบตัวอักษร โดยมีท้องถนนของกรุงเทพฯ เป็นฉากหลัง  ถ้าดูที่หน้าเพจ TYPE OF BANGKOK ส่วนใหญ่จะเห็นว่าเป็นการรวบรวมภาพที่เป็นป้ายเก่าหรือว่าตัวอักษรเก่าๆ นี่เป็นเสน่ห์ที่ดึงดูดผู้ริเริ่มให้รวบรวมป้ายเก่าแบบนี้ เพราะส่วนหนึ่งตัวอักษรจะถูกออกแบบด้วยมือมากกว่าการใช้เทคโนโลยี"ได้เห็นตัวอักษรสมัยก่อนว่าคนออกแบบแก้ปัญหายังไง เป็นรูปแบบที่เราไม่เคยเห็น ช่วงเริ่มต้นสนใจเพราะแปลกตาจากในยุคสมัยของเรา ทุกวันนี้ส่วนใหญ่จะเห็นตัวอักษรจากในคอมพิวเตอร์ที่ปัจจุบันใช้กัน แต่พอเห็นป้ายพวกนี้แล้วดูมีเสน่ห์ดี มีกิมมิกที่ไม่เหมือนตัวอักษรทุกวันนี้" ณิชธิดา วงศ์สถิตย์พร กล่าวถึงความสนใจในการเก็บบันทึกภาพฟอนต์ตามที่ต่างๆ "ลักษณะตัวอักษรที่คนออกแบบเลือกใช้บางทีก็บอกเราได้ว่า ผ่านช่วงเวลามานานแค่ไหน สมัยนี้อาจไม่ได้ฮิตป้ายแบบนี้แล้ว อย่างที่เดินผ่านร้านที่เราไปถ่ายภาพ ป้าเจ้าของร้านก็เล่าว่า ป้ายพวกนี้มีมาตั้งแต่รุ่นแม่แล้ว ซึ่งพ่อแม่เป็นคนเลือก บอกถึงความยาวนานของลักษณะฟอนต์ด้วย" พันเลิศ ศรีสร้อย ผู้ก่อตั้งเพจ TYPE OF BANGKOKยอดไลค์กว่า 4,000 ครั้ง และยังได้พลังคนดังช่วยแชร์บอกต่อ ทำให้ TYPE OF BANGKOK เป็นชุมชนเล็กๆ ของคนหลงใหลงานออกแบบในโลกออนไลน์ จนการแลกเปลี่ยนของศิลปะนำไปสู่การเดินทางผ่านตัวอักษร "คนที่ถ่ายรูปส่งมาเป็นพื้นที่ที่เราไม่ได้ไป ทำให้เห็นว่ามีป้ายแบบนี้ ตัวอักษรแบบนี้ ซึ่งน่าสนใจมาก และทำให้เราได้ศึกษาด้วย" พันเลิศ ศรีสร้อย ผู้ก่อตั้งเพจ TYPE OF BANGKOK "คิดว่ามีกลุ่มคนที่สนใจคล้ายๆ กันอยู่เยอะเหมือนกัน คนที่มาเป็นแฟนเพจ บางคนเป็นเพื่อนเราจริงๆ ด้วย เป็นนักออกแบบ หรือคนทั่วไปที่มามีความสนใจ ส่งภาพเข้ามาร่วมแชร์กันในเพจ" ณิชธิดา วงศ์สถิตย์พร ผู้ดูแลเพจ TYPE OF BANGKOKแม้งานออกแบบตัวอักษรจะสำคัญไม่แพ้งานภาพกราฟิกดีไซน์ หากในบ้านเราที่วงการออกแบบอักษรเพิ่งเริ่มต้นได้ราว10 ปี และมีบุคลากรเฉพาะทางอยู่เพียงหลักร้อย ซึ่งยังนับว่าน้อยไปเมื่อเทียบกับความต้องการของตลาด หากปัจจุบันเริ่มมีการเปิดหลักสูตรเฉพาะทางมากขึ้น การได้บันทึกและเผยแพร่ตัวอักษรหลากสไตล์หลายยุคของกลุ่มนักออกแบบรุ่นใหม่ หวังจุดประกายความคิดสร้างสรรค์ให้กับคนในวงการ เพื่อใช้รูปแบบตัวอักษรสื่อสารถ้อยคำผ่านงานศิลป์ติดตามภาพตัวอักษรของกรุงเทพฯ ได้ที่เพจเฟซบุ๊ก TYPE OF BANGKOK       
พฤติกรรมเสี่ยงผมบาง-ศีรษะล้าน "บีบแชมพูลงหัว-เกาแรง-นอนตอนผมเปียก"|แม้ว่าเรื่องผมร่วงจะเป็นเรื่องธรรมชาติ แต่หากผมร่วงมากๆอาจสร้างปัญหากลุ้มใจให้ใครหลายคน จนบางครั้งต้องคิดหาวิธีแก้ไขทั้งการใช้ยา ใช้สมุนไพร หรือพบแพทย์ แต่บางครั้งการหยุดผมร่วงอาจเป็นเรื่องง่ายกว่านั้น หากเลี่ยงพฤติกรรมสระผมที่ไม่ถูกวิธีการบีบยาสระผมลงบนศีรษะโดยตรง การเกาแรงๆขณะสระผม หรือแม้แต่ปล่อยให้ผมเปียกตอนนอน ล้วนเป็นพฤติกรรมที่ผู้เชี่ยวชาญด้านเส้นผม ระบุว่าเป็นการทำร้ายหนังศีรษะและทำให้เส้นผมร่วงมากจนทำให้ผมบางและศีรษะล้านได้มนต์ณภา ยศวิชัย ช่างผมและผู้เชี่ยวชาญด้านเส้นผม อธิบายจากประสบการณ์และการศึกษาด้านเส้นผมมานานกว่า 20 ปี ซึ่งสอดคล้องกับหลักทางการแพทย์ที่ว่าคนใส่ใจความสะอาด สระผมบ่อยๆ อาจไม่ใช่เรื่องดีเสมอไปเพราะทำให้ผมหลุดร่วงได้ง่าย โดยผู้เชี่ยวชาญด้านเส้นผมระบุว่า เป็นความเข้าใจผิดที่ต้องสระผมทุกวัน เนื่องจากเมืองไทยมีสภาพอากาศร้อน หนังศีรษะส่วนใหญ่จะมัน จึงทำให้ต้องสระผมทุกวัน ซึ่งก็ทำให้ผมหลุดร่วงเพราะเป็นการกระตุ้นดึงเส้นผมเวลาสระ ส่วนผู้ที่มีปัญหาผมหลุดร่วงต้องสระผมเบาๆและไม่ลงเล็บปัญหาผมร่วง ผมบาง มักเกิดขึ้นกับกลุ่มผู้ชายเป็นส่วนใหญ่ เนื่องจากรากผมผู้ชายไวต่อฮออร์โมนเพศชายที่ชื่อว่า "แอนโดรเจน" ทำให้เส้นผมอายุสั้นกว่าปกติ ผมที่เกิดใหม่มีขนาดเล็กและบางลง รวมทั้งผู้หญิงวัยหมดประจำเดือนด้วย ซึ่งปัญหานี้ยังเกี่ยวกับพฤติกรรมที่ชอบปล่อยให้ผมและหนังศีรษะชื้นด้วย "เกิดจากการสระไม่ถูกวิธี คือ สระกลางคืน ถ้าเป็นไปได้จะไม่แนะนำให้สระกลางคืน หรือหากมีความจำเป็นต้องเป่าผมให้แห้ง โดยเฉพาะช่วงท้ายทอยจะมีปัญหามาก เพราะเวลานอนอยู่ในห้องแอร์อากาศจะชื้น ถ้าเป็นไปได้ต้องเป่าด้วยความร้อน ส่วนผู้ชายผมหลุดร่วงง่ายเพราะเวลาสระผมจะไม่ไดร์ผม ทำให้เกิดความชื้น หมัก สะสม ทำให้เกิดเชื้อรา รังแคและทำให้รูขุมขนอุดตัน ผมจึงหลุดร่วง" ผู้เชี่ยวชาญด้านเส้นผม กล่าวโดยปกติแล้วคนเรามีเส้นผมประมาณ 80,000 - 1.2 ล้านเส้น และมีอายุประมาณ 2-6 ปี เพราะในแต่ละวันจะมีผมร้อยละ 10-15 หยุดการเติบโตและหลุดร่วงไป เรื่องผมร่วงทุกวันจึงถือว่าเป็นเรื่องปกติ แต่ถ้าหากผมร่วงมากกว่า 50 เส้นเป็นสัญญาณให้เราต้องเริ่มสังเกตตัวเอง หรือแก้ไขด้วยการสระผมให้ถูกต้องแพทย์ด้านผิวหนังแนะนำว่า การสระผมที่ถูกวิธีช่วยป้องกันปัญหาผมร่วง ผมบางได้ อย่างแรกคือ ห้ามบีบยาสระผมลงบนศีรษะโดยตรง หากใช้ครีมนวดควรลงแค่ปลายผมและหลังสระผมต้องล้างให้สะอาด เพื่อไม่ให้มีสารเคมีและความมันตกค้างที่หนังศีรษะ ที่สำคัญคือไม่ควรปล่อยให้ผมเปียกชื้นก่อนนอน ต้องเป่าให้แห้งก่อน รวมทั้งไม่เกาหรือขยี้หนังศีรษะแรงเกินไป เพราะทำให้หนังศีรษะและรากผมถูกรบกวนได้ง่ายนอกจากวิธีสระผมที่ถูกต้องเพื่อป้องกันเรื่องผมร่วงผมบางเบื้องต้นแล้ว ยังมีปัจจัยอื่นๆที่ต้องสังเกตร่วมด้วยทั้งเรื่องความแรงของแชมพู กรรมพันธุ์ หรือว่าการกินยาบางประเภทที่มีผลทำให้ผมร่วงมาก ส่วนผู้ที่มีปัญหาผมร่วงมากผิดปกติควรไปพบแพทย์เพื่อหาสาเหตุที่แท้จริง เพราะผมร่วงอาจเป็นสัญญาณเตือนถึงโรคหรือความผิดปกติภายในร่างกาย อย่าง ไทรอยด์ โรคตับ โรคไต ซิฟิลิส รวมถึงโรคภูมิแพ้ตัวเอง
ดูไบสร้าง “IMG World of Adventure park” สวนสนุกติดแอร์ใหญ่ที่สุดในโลก|แม้อากาศจะร้อนระอุ แต่ก็ไม่เป็นปัญหาสำหรับสวนสนุกที่นครดูไบ ล่าสุดเปิดตัวสวนสนุกในร่มใหญ่ที่สุดในโลก ใช้งบสร้างกว่า 3.4 หมื่นล้านบาท  เพื่อให้ประชาชนและนักท่องเที่ยวได้สนุกสนานกับเครื่องเล่นหลากหลาย  ท่ามกลางเครื่องปรับอากาศที่เย็นฉ่ำ วันนี้ (1 ก.ย. 2559) ทั้งรถไฟเหาะ Powerpuff Girls จนถึงร้านขายของที่ระลึกการ์ตูนดังจากค่าย Marvel Comic ถูกนำมารวมกันไว้ใน “IMG World of Adventure park” สวนสนุกแห่งใหม่ในนครดูไบของสหรัฐอาหรับเอมิเรตส์ ที่ได้ชื่อว่าเป็นสวนสนุกในร่มที่ใหญ่ที่สุดในโลก ด้วยความกว้างกว่า 1.5 แสนตารางฟุต และใช้งบประมาณกว่า 1,000 ล้านดอลลาร์สหรัฐ หรือ 3.4 หมื่นล้านบาท ในการสร้าง เนื่องจากตอนกลางวันในช่วงกลางฤดูร้อนที่ดูไบ จะมีอุณหภูมิสูงถึง 41 องศาเซลเซียล ทำให้ส่วนสนุกในร่มแห่งนี้เปรียบเสมือนโอเอซีสของชาวเมืองและนักท่องเที่ยวโดยสวนสนุกติดแอร์แห่งนี้ประกอบไปด้วยเครื่องเล่นกว่า 20 ชนิด โรงภาพยนตร์ 5 มิติ โซนแบรนด์การ์ตูนที่ได้ลิขสิทธ์จากต่างประเทศ ทั้ง Marvel และ Cartoon Network นอกจากนี้ ยังมีร้านสะดวกซื้อและร้านอาหาร 50 ร้าน ซึ่งคาดว่าจะเป็นแหล่งรายได้ถึง 1 ใน 4 ของสวนสนุกแห่งนี้ ในวันเปิดตัว 31 ส.ค. ที่ผ่านมา (2559) มีนักท่องเที่ยวราว 3,000 คน ทั้งสตรีมุสลิมที่มาเล่นเครื่องเล่นในชุดแต่งกายมิดชิด และนักท่องเที่ยวจากอังกฤษและอินเดีย ที่นั่งรถไฟเหาะในชุดสบายๆ โดยตั้งเป้าว่าในอนาคตจะมีนักท่องเที่ยวมาเยือนถึงวันละ 30,000 คน  IMG World of Adventure park เคยวางแผนเปิดตัวตั้งแต่ 2 ปีก่อน แต่ปัญหาทางเศรษฐกิจทำให้ต้องเลื่อนออกไปหลายครั้ง ในวันเปิดตัวที่ผ่านมายังถูกตำหนิจากนักท่องเที่ยว เนื่องจากมีเครื่องเล่นบางชิ้นหยุดทำงานกลางคันเลนเนิร์ด ออตโต ซีอีโอของ IMG World Theme Park กล่าวว่า สวนสนุกที่ีมีชื่อ ทั้งของ Disney และ Universal ต่างมีปัญหาด้านการบำรุงรักษาเครื่องเล่นด้วยกันทั้งนั้น สิ่งสำคัญคือการนำข้อบกพร่องในช่วงแรกมาปรับปรุง เพื่อเตรียมพร้อมสำหรับนักท่องเที่ยวในอนาคตIMG World of Adventure park ถือเป็นสวนสนุกขนาดใหญ่แห่งที่ 2 ที่เปิดตัวในดูไบในปีนี้ (2559) ตามแผนกระตุ้นการท่องเที่ยวของดูไบ ที่ตั้งเป้าดึงดูดนักท่องเที่ยวให้ได้ถึง 20 ล้านคน ภายในปี 2020 ซึ่งตรงกับปีที่ดูไบจะเป็นเจ้าภาพจัดงาน World Expo ปัจจุบันดูไบมียอดนักท่องเที่ยวปีละ 14 ล้านคน ส่วนใหญ่มาจากซาอุดีอาระเบีย และประเทศเพื่อนบ้านในชาติอาหรับ ส่วนค่าตั๋วเที่ยวสวนสนุกติดแอร์แห่งนี้อยู่ที่ 80 ดอลลาร์สหรัฐ หรือราว 2,720 บาท ซึ่งถือว่าถูกกว่า Disneyland ซึ่งมีค่าตั๋วขั้นต่ำในปัจจุบันเกือบ 100 ดอลลาร์สหรัฐ หรือราว 3,400 บาท  
พบแผ่นมาส์กหน้าเกาหลียอดฮิตใช้แรงงานแม่บ้านบรรจุ-ไม่การันตีความสะอาด |กลายเป็นสิ่งที่สาวเกาหลีหรือแม้แต่สาวไทยต้องฉุกคิด กับเรื่องสุขอนามัยของแผ่นมาส์กหน้ายอดนิยมจากแดนกิมจิ หลังพบกระบวนการผลิตสินค้าหลายแบรนด์ไม่ได้ใช้เครื่องจักร แต่หากกลับกลายเป็นแรงงานฝีมือเหล่าแม่บ้าน ที่รับกลับไปบรรจุถุงยังที่พักวันที่ (5 ก.ย. 2559) ผู้สื่อข่าวรายงานว่า แผ่นมาส์กหน้าเพื่อเพิ่มความชุ่มชื้นให้ผิว ที่กำลังเป็นที่นิยมของสาวๆ อยู่ในขณะนี้ ส่วนใหญ่ผลิตจากเกาหลีใต้ แต่ความนิยมอย่างล้นหลามเพราะเชื่อมันในแบรนด์สินค้า อาจไม่ได้มาพร้อมกับสุขอนามัยตามมาตรฐานของสินค้าอย่างที่ควรจะเป็นเกี่ยวกับเรื่องนี้ สำนักข่าว Racked รายงานว่า การผลิตแผ่นมาส์กหน้าที่ผลิตในเกาหลีใต้ที่กำลังเป็นที่นิยม ไม่ได้ผลิตด้วยเครื่องจักรที่ควบคุมความสะอาดทั้งหมด แต่มีจำนวนไม่น้อยที่พับบรรจุซองจากแรงงานที่นำกลับไปทำที่บ้าน ส่งผลถึงสิ่งแปลกปลอมที่อาจปนเปื้อนมากับสินค้าโดยต้นปี 2559 มีบล็อกเกอร์ความงามพบเส้นผมในซอง ตามด้วยข่าวพบซากแมลงในแผ่นมาส์กช่วงเดือน มิ.ย. ที่ผ่านมาขณะที่ ในปี 2558 ผู้ใช้ชาวอเมริกันโพสต์ถามว่าแผ่นมาส์กมีรอยดำ แม้ยังไม่หมดอายุเป็นเรื่องผิดปกติหรือไม่ แม้ว่าในประเทศเกาหลีใต้จะมีกฎควบคุมกระบวนการผลิตเครื่องสำอางค์อย่างชัดเจน ว่าไม่สามารถนำไปผลิตในสถานที่ที่ไม่มีใบอนุญาตได้ แต่ในทางปฏิบัติแล้วผู้ผลิตเครื่องสำอางรายเล็กจำนวนไม่น้อย เลือกใช้แรงงานมือในการพับแผ่นมาส์กเข้าซอง ก่อนนำไปใส่เครื่องฉีดเซรั่มแล้วสเตอริไลซ์ฆ่าเชื้อ ค่อยปิดซองนำออกวางขายอย่างไรก็ดี ในส่วนของสุขอนามัยในโรงงานก็ยังไม่แน่ชัดถึงมาตรฐาน เนื่องจากมีผู้ใช้เคยได้กลิ่นบุหรี่และพบเถ้าบุหรี่ในซองมาส์กหน้าด้วยเช่นกันทั้งนี้ เมื่อสำนักข่าว Racked ติดต่อผู้ผลิตเครื่องสำอางรายใหญ่หลายแห่งเพื่อขอความกระจ่าง แต่ผู้บริหารต่างปฏิเสธไม่ให้คำตอบด้านแบรนด์มาส์กหน้าที่ยืนยันว่าใช้เครื่องจักรในกระบวนการผลิตทั้งหมด กลับพยายามให้บิวตี้บล็อกเกอร์หยุดเผยแพร่ภาพแผ่นมาส์กที่ไม่สะอาดส่วนผู้ผลิตบางแห่งยอมรับว่า แผ่นมาสก์บางแบบมีวิธีการพับที่ซับซ้อนเกินความสามารถของเครื่องจักร จึงต้องใช้แรงงานคนในการพับซึ่งกลุ่มแม่บ้านในเกาหลีใต้มองว่า งานพับแผ่นมาส์กบรรจุซอง ถือเป็นช่องทางทำงานพิเศษ แม้ยังมีข้อกังขาเรื่องค่าแรงว่าน้อยเกินไปหรือไม่  
สุนัขเซเลบฯ “เจ้าเตี้ย” ร่วมประเพณีรับน้อง มช. เดิน 14 กม. ขึ้นดอยสุเทพ |“เจ้าเตี้ย” สุนัขเซเลบฯ ชื่อดังประจำ ม.เชียงใหม่ เข้าร่วมขบวนรับน้องเดินขึ้นดอยสุเทพเป็นระยะทาง 14 กิโลเมตร สร้างสีสันให้งานประเพณี ขณะที่สังคมโซเชียลแห่กดไลค์ในความน่ารัก วันนี้ (12 ก.ย. 2559) ผู้สื่อข่าวรายงานว่า ช่วงสุดสัปดาห์ที่ผ่านมา มหาวิทยาลัยเชียงใหม่ได้จัดกิจกรรมรับน้องเชิงสร้างสรรค์ ที่กลายเป็นประเพณีสืบเนื่องมาจนปัจจุบัน โดยปีนี้จัดขึ้นภายใต้ชื่อ "เจียงใหม่เจ็ดร้อยซาวปี๋ ลูกจ๊างร่วมสืบป๋าเวณี น้องปี้เตียวขึ้นดอย" เพื่อให้รุ่นพี่และรุ่นน้องในมหาวิทยาลัยเดินทางร่วมกัน จากศาลาธรรมบริเวณหน้ามหาวิทยาลัยเชียงใหม่ขึ้นไปถึงวัดพระธาตุดอยสุเทพ รวมระยะทางประมาณ 14 กิโลเมตร ซึ่งกิจกรรมดังกล่าวมีสีสันมากขึ้น เมื่อสุนัขชื่อเจ้าเตี้ยร่วมเดินขบวนไปพร้อมกลุ่มนักศึกษา  ผู้สื่อข่าวรายงานว่า กิจกรรมรับน้องขึ้นดอยของมหาวิทยาลัยเชียงใหม่ จะให้นักศึกษาแต่ละคณะจะแต่งชุดประจำคณะที่แตกต่างกันไป หรืออาจเป็นชุดพื้นเมืองภาคเหนือก็ได้ พร้อมนำของที่เตรียมไปนมัสการพระธาตุมาประกอบในขบวน จากนั้น จะตั้งแถวให้นักศึกษาแต่ละคณะยืนต่อกัน ซึ่งการกำหนดลำดับขั้นของคณะก็แตกต่างกันไปในแต่ละปี และค่อยออกเดินไปยังดอยสุเทพ ระหว่างทางให้หยุดพักเพื่อนมัสการอนุสาวรีย์ครูบาศรีวิชัยที่เชิงดอยสุเทพจุดสำคัญของกิจกรรมนี้ คือการวิ่งขึ้นโค้งสปีริตหรือโค้งขุนกัณฑ์ฯ โค้งสุดท้ายก่อนถึงดอยสุเทพ ที่ทุกคณะไม่ว่าจะเดินขึ้น วิ่งขึ้น หรือนั่งรถขึ้น จะขอวิ่งผ่านโค้งดังกล่าว ซึ่งการรับน้องในปี 2559 มีเรื่องราวน่าเอ็นดู เพราะสุนัขชื่อ “เจ้าเตี้ย” ที่นักศึกษาในมหาลัยเชียงใหม่ให้ความเอ็นดู ได้เข้าร่วมวิ่งตั้งแต่จุดเริ่มต้นไปถึงดอยสุเทพ ระหว่างทางเหล่านักศึกษาก็คอยให้น้ำและพัดให้ เพื่อไม่ให้เกิดอาการฮีทสโตรก แต่ตอนขากลับลงจากดอยสุเทพ นักศึกษาที่ดูแลเจ้าเตี้ยระบุว่ามีอาการลิ้นห้อยทีเดียว  ผู้สื่อข่าวรายงานต่ออีกว่า นอกจากนี้ เจ้าเตี้ย สุนัชเซเลบริตีแห่งมหาวิทยาลัยเชียงใหม่ ยังมีเพจเฟซบุ๊กเป็นของตัวเองwww.facebook.com/dogstorycs/ ให้ผู้ที่สนใจเข้าไปติดตามเรื่องราวความน่ารักของเจ้าเตี้ยอีกด้วย  
ยูนิเวอร์แซลจับมือนักวิจัยดนตรีคลอดอัลบั้มเพลงสำหรับแมว ฟังแล้วฟิน-ลดก้าวร้าว วางขาย ต.ค.นี้ |แม้ว่าแมวจะเป็นสัตว์เลี้ยงที่เดาใจไม่เคยถูก แต่เหล่ามนุษย์ผู้เป็นเจ้าของก็ยังคงหาวิธีเอาอกเอาใจเจ้าเหมียวอยู่ดี เรื่องนี้ไปเข้าตาค่ายเพลงใหญ่ระดับโลก ที่มองเห็นตลาดในกลุ่มคนรักแมว ร่วมกับนักวิจัยดนตรีเตรียมออกอัลบั้มเพลงสำหรับแมวมาวางขาย ต.ค. 2559วันนี้ (5 ก.ย. 2559) ท่วงทำนองช้าๆ ไม่มีจังหวะชัดเจน สลับกับเสียงครางของแมว คือเสียงดนตรีที่รังสรรค์ขึ้นใหม่สำหรับให้แมวฟังโดยเฉพาะ แต่งโดยเดวิด ทาย (David Teie) นักวิจัยดนตรี จากมหาวิทยาลัยแมรีแลนด์ สหรัฐฯเขายืนยันว่าการสร้างสรรเพลงสำหรับแมวไม่ใช่เรื่องล้อเล่น เพราะคนส่วนใหญ่ก็ทราบดีว่าดนตรีมีผลต่อสมอง ซึ่งไม่ใช่แค่กับมนุษย์ แต่กับสัตว์ก็ส่งผลดีเช่นกัน ทั้งนี้ ยังพบด้วยว่าสัตว์แต่ละประเภทก็มีบทเพลงที่ชอบฟังแตกต่างกันไปทาย เป็นนักเชลโล จึงร่วมกับวงออร์เคสตราแห่งสหรัฐฯ ร่วมกับแต่งเพลงสำหรับแมวขึ้นมาโดยเฉพาะ เน้นเพลงที่ทำให้แมวพอใจ มากกว่าสร้างความตื่นเต้น จากการทดลองพบว่าบทเพลงนี้เหมาะกับแมวจรจัด และทำให้แมวที่เคยถูกทำร้ายมาก่อนสงบลงเริ่มแรก ทาย ทดลองทำดนตรีให้ลิงสายพันธุ์คอตตอน ท็อป แทมมารีน ฟัง ซึ่งได้ผลเป็นอย่างดี เขาจึงอยากทำดนตรีให้สัตว์ชนิดอื่นฟังบ้าง และเมื่อวิเคราะห์และสังเกตว่าสัตว์ที่มีอยู่จำนวนมาก และสามารถเปิดเพลงให้ฟังได้ง่าย ๆ ก็คือสัตว์เลี้ยงของมนุษย์จึงเป็นที่มาของการเสนอแนวคิดดนตรีแมว ผ่านเว็บไซต์ระดมทุน Kickstarter ซึ่งได้รับการสนับสนุนอย่างล้นหลามเป็นเงินถึง 2.5 แสนดอลลาร์สหรัฐฯ หรือราว 8.6 ล้านบาทความน่ารักน่าสนใจของโปรเจกต์ดังกล่าวไปเข้าตา ยูนิเวอร์แซล มิวสิค (Universal Music) หนึ่งในค่ายเพลงรายใหญ่ที่สุดในโลก ที่เล็งเห็นแล้วว่าตลาดคนรักแมวมีขนาดใหญ่น่าลอง แค่ในอังกฤษก็มีถึง 9.2 ล้านตัวแล้ว จึงจับมือร่วมกันผลักดันออกมาเป็นผลงานอัลบั้ม พร้อมวางขายเดือน ต.ค.ที่จะถึงนี้ (2559)ทาย กล่าวด้วยว่า ตัวเองเคยสนใจทำดนตรีให้สุนัข แต่ด้วยสายพันธุ์ที่หลากหลายกว่าแมว และหากสร้างสรรค์เพลงให้เหมาะกับความเฉพาะของแต่ละสายพันธุ์อาจต้องใช้เวลานานกว่า จึงทดลองทำกับแมวก่อน  
ตำนาน “พระเขี้ยวแก้วศรีลังกา” สิ่งรวมใจพุทธศาสตร์ที่พระมหากษัตริย์ต้องดูแลยิ่งชีวิต |เครื่องหมายแทนองค์พระสัมมาสัมพุทธเจ้า หนึ่งในนั้นคือพระธาตุ ซึ่งพระธาตุแต่ละที่มักมีตำนานปรากฏอยู่ เฉกเดียวกับ “พระเขี้ยวแก้วศรีลังกา” ที่มีเรื่องเล่าสำคัญ และยังเป็นศูนย์รวมใจให้พระพุทธศาสนาในศรีลังกา คงอยู่ประเทศมายาวนานจวบปัจจุบันวันนี้ (20 ก.ย. 2559) เพื่อรักษาพระเขี้ยวแก้วแห่งแคว้นกาลิงคะสมัยศึกประชิดเมือง เจ้าหญิงเหมมาลากับเจ้าชายทันตกุมาร ปลอมพระองค์เป็นพราหมณ์ หวังซ่อนพระเขี้ยวแก้วหรือพระทันตธาตุส่วนเขี้ยวของพระพุทธเจ้าหนีมายังเกาะลังกานับจากนั้นผ่านมา 1,700 ปี พระเขี้ยวแก้ว 1 ใน 2 องค์ ที่สถิตในโลก ยังอยู่ที่ดินแดนแห่งพระพุทธศาสนาศรีลังกาทุกๆ วัน ในวัดพระเขี้ยวแก้วกลางเมืองแคนดี้ แทบไม่เว้นจากผู้คนที่หลั่งไหลมาสักการะ หรือบูชาด้วยการประโคมดนตรีพื้นเมืองพระเวนดะรุเว อุบาลี มหานายกะเถระ รองสมเด็จพระสังฆราชศรีลังกา กล่าวว่า ชาวพุทธศรีลังกาเปรียบการบูชาพระเขี้ยวแก้วว่าไม่ต่างกับการบูชาพระพุทธเจ้า และมักปรากฎความอัศจรรย์ เช่น หากนำพระเขี้ยวแก้วแห่ไปตามเมืองจะมีฝนโปรยปรายลงมา จึงจัดพิธีสมโภชอัญเชิญพระเขี้ยวแก้วประจำปี เพื่อให้ฝนตกตามฤดูกาล ถือเป็นมงคลต่อเมืองที่ครอบครองตามประวัติยังพบด้วยว่า พระธาตุเขี้ยวแก้วประดิษฐานอยู่ที่ศรีลังกา ซึ่งไม่เคยนำออกไปที่อื่นแม้แต่ครั้งเดียว เพราะพระทันตธาตุส่วนเขี้ยวของพระพุทธเจ้านี้ มีความหมายกับชาวศรีลังกา โดยพระมหากษัตริย์ทุกพระองค์มีหน้าที่สำคัญในการรักษาให้สืบอยู่คู่เมืองในขณะที่ความเชื่อของคนศรีลังกาถือ มองว่าหากใครได้ครอบครองพระเขี้ยวแก้ว ให้ถือเป็นผู้มีอำนาจดุจราชาหรือสำคัญสูงสุดที่มาที่ไปของความเชื่อนั้น ตามคัมภีร์มหาวงศ์ เล่าว่าพระพุทธเจ้าเสด็จมาถึงศรีลังกา 3 ครั้ง และในเมืองอนุราธปุระ นครหลวงแห่งแรก ปรากฎร่องรอยทางศาสนาเก่าแก่หลายแห่ง หนึ่งในนั้นคือต้นพระศรีมหาโพธิ์ ที่เชื่อกันว่าพระนางสังฆมิตตาเถรี ราชธิดาของพระเจ้าอโศกมหาราช เป็นผู้นำหน่อจากกิ่งเบื้องขวาของต้นพระศรีมหาโพธิ์จากพุทธคยา มาปลูกเมื่อเกือบ 2,300 ปีมาแล้ว ซึ่งหยั่งรากยาวนานเช่นเดียวกับพระศาสนาในศรีลังกาพระทันตธาตุส่วนเขี้ยว จึงกลายเป็นเครื่องยึดเหนี่ยวแทนพระองค์ พระสัมมาสัมพุทธเจ้า พระสุมนะ นามันเทนีเย พระสงฆ์ชาวศรีลังกา เล่าว่า จุดเริ่มต้นศาสนาพุทธของชาวศรีลังกา นับจากการนำหน่อพระศรีมหาโพธิ์มาปลูก เพราะเป็นปีที่พระเจ้าอโศกมหาราชเผยแผ่ศาสนาพุทธมาถึงที่นี่ และยังมีความเชื่อว่าพระพุทธเจ้าเสด็จเยือนศรีลังกา 3 ครั้ง เพื่อปราบยักษ์ ซึ่งเข้าใจว่าอาจเป็นชนพื้นเมืองด้าน ธีรวัฒน์ วงศ์วรทัต ตัวแทนมูลนิธิส่งเสริมพระพุทธศาสนาและวัฒนธรรมไทย-ศรีลังกา กล่าวว่า พระธาตุเขี้ยวแก้วศรีลังกา เป็นพระธาตุของพระสัมมาสัมพุทธเจ้าที่พิสูจน์ได้ และศรีลังกายังประกาศให้ศาสนาพุทธเป็นศาสนาประจำชาติ คนที่จะขึ้นรับตำแหน่งปกครองต่างๆ ต้องนับถือศาสนาพุทธเท่านั้น ถึงจะมีสิทธิ์นับจากพระพุทธศาสนาเผยแผ่มาถึงดินแดนศรีลังกา ครั้งพระเจ้าอโศกมหาราช ส่งพระเถระ 1 ใน 9 สายมายังเกาะของชาวสิงหลหรือศรีลังกา ทำให้ชนพื้นเมืองมีศาสนาเป็นเครื่องยึดเหนี่ยว ตลอดจนรับอารยธรรม ศิลปกรรม สถาปัตยกรรมไว้ด้วยแม้เคยเผชิญความไม่สงบจากสงคราม ต่อมาถูกปกครองโดยเจ้าอาณานิคม หากทุกวันนี้คนศรีลังกายังยึดมั่นในพุทธศาสนาอยู่กว่าร้อยละ 75 ศรีลังกาเป็นเมืองพุทธที่มีศรัทธาอย่างเหนียวแน่น 
The Editors Society การลงสนามออนไลน์ของอดีต บก.นิตยสารแฟชั่น|เมื่องานเขียนยังเป็นชีวิต อดีตบรรณาธิการนิตยสารแฟชั่นดังจึงรวมตัวถ่ายทอดสิ่งที่รัก หลังการปิดตัวของนิตยสารหลายหัว เชื่อว่าประสบการณ์และฝีมือจะดึงคนอ่านในโลกออนไลน์ หากก็ต้องปรับมุมมองกันไม่น้อย หนุ่มโซเชียลคนไหนเป็นดาวเด่น ติดแฮชแท็กเยอะ ก็ได้พื้นที่หน้าเว็บในคอลัมน์พาดหัว กลยุทธ์ใช้คนดังบนโลกโซเชียลเจาะกลุ่มเป้าหมายบนหน้าเพจของ The Editors Society เว็บไซต์น้องใหม่ ที่เกิดจากการรวมตัวของอดีตบรรณาธิการนิตยสารสายแฟชั่น หนึ่งในนั้นคือ อนณ พวงทับทิม อดีตบรรณาธิการบริหารนิตยสาร Volume หวนคืนวงการอีกครั้งหลังปิดตัวนิตยสารดังที่อยู่คู่แผงหนังสือกว่า 1 ทศวรรษเมื่อต้นปีที่ผ่านมา สร้างจุดแข็งดึงอดีตคอลัมนิสต์จากงานสิ่งพิมพ์ ที่มีประสบการณ์และความน่าเชื่อถือ ประกาศตัวลงสนามนิตยสารออนไลน์ แม้แพลทฟอร์มใหม่จะไม่คุ้นมือ หากเมื่อต้องปรับตัว ก็ไม่เกินความสามารถที่อดีตคนวงการสิ่งพิมพ์จะเรียนรู้"การที่อยู่ในแวดวงสิ่งพิมพ์มาก่อน ทำให้มีแฟนประจำ รวมทั้งเป็นอินฟลูเอนเซอร์ ไม่ว่าจะในกลุ่มคนอ่าน หรือกลุ่มของลูกค้า จะมีความรู้สึกว่าชอบงานเขียนของคนนี้ เพราะเราเขียนมาเป็น 20-30 ปี ส่วนสิ่งที่ยากในการเข้าสู่ออนไลน์คือเรื่องเทคนิคทางดิจิทัล ซึ่งทำให้ต้องปรับตัวในการฟีดเรื่อง คอนเทนต์ นั่นเป็นสิ่งที่ต้องเรียนรู้" อนณ พวงทับทิม บรรณาธิการบริหารเว็บไซต์ The Editors Society  ข้อมูลบนโลกอินเทอร์เน็ตที่ท่วมท้นและรวดเร็ว ทำให้คนวงการสิ่งพิมพ์มองเห็นข้อบกพร่องของสื่อใหม่ ซึ่งอาจไม่ผ่านการตรวจสอบ เช่นระบบบรรณาธิการเหมือนงานหนังสือ อดีตคอลัมนิสต์รุ่นเก๋าที่การก้าวสู่สนามดิจิทัลจึงหวังสร้างมาตรฐานให้กับการผลิตคอนเทนต์ในโลกออนไลน์"การเขียนเราต้องหาข้อมูลหลายส่วน ทำให้ความรู้เรื่องต่างๆ ถูกต้องน่าเชื่อถือ" ลลิดา สันพินิจสุนทร อธิบาย"เมื่อเป็นดิจิทัลต้องตรวจสอบตัวเอง ไม่มีปรูฟ ก่อนนำเรื่องขึ้นสู่ออนไลน์ต้องอ่านแล้วอ่านอีก" ออมสิน แสนล้อม คอลัมนิสต์ด้านความงามช่องทางสร้างรายได้ นอกจากการขายโฆษณาในแบบปกติแล้ว เมื่อลงมาสู่ตลาดนิตยสารออนไลน์ รูปแบบหนึ่งที่ใช้คือการร่วมมือกับแบรนด์สินค้า เพื่อให้ผู้อ่านสามารถช็อปปิ้งออนไลน์ได้ทันทีหลังอ่านรีวิว นี่เป็นอีกการปรับตัวของคนวงการสิ่งพิมพ์ในตลาดออนไลน์ เพื่อให้ทันกับการเปลี่ยนแปลงแม้ไม่หวังเห็นวันรุ่งเรืองของสิ่งพิมพ์เช่นในอดีต หากกลุ่มคนทำนิตยสารมากประสบการณ์ก็เชื่อว่าหนังสือรูปเล่มจะยังไม่หาย แต่จะอยู่ในรูปแบบของสะสมที่ให้คุณค่าด้านจิตใจ ขณะที่คนทำงานก็ยังคงต้องเรียนรู้และปรับตัวกับวงการสื่อที่เปลี่ยนผ่านอย่างไม่รู้จบ 
"สมุดบันทึกผู้สูงอายุ" ส่งต่อประสบการณ์ชีวิตสู่คนรุ่นหลัง |ชีวิตหลังเกษียณทำให้อดีตครูภาษาไทย "นงเยาว์ ช่วยชูวงศ์" ใช้การจดบันทึกเป็นสื่อกลางถึงลูกหลานและคนรอบตัว และยังแบ่งปันสู่โครงการสมุดบันทึกคนไทย ส่งต่อประสบการณ์ชีวิตไว้ให้กับคนรุ่นหลัง "จะมีต้นทุนเท่าไหร่ ความเชื่อเรื่องไหน เมื่อเกิดมาแล้ว ชีวิตก็ต้องดำเนินไป มีปัญหาอะไรบ้างก็ต้องดำเนินไป แก้ปัญหาไป" ข้อคิดเรื่องต้นทุนชีวิตในบันทึกเรื่อง "เดินทาง" เป็นข้อเตือนใจสำหรับวันนี้ของ นงเยาว์ ช่วยชูวงศ์ อดีตครูภาษาไทยวัย 79 ปี ที่ยังไม่ทิ้งความรักในการถ่ายทอดความรู้ หากในวันที่ไม่มีลูกศิษย์รายล้อม หน้ากระดาษจึงเหมือนเครื่องมือสื่อสารความคิดหลังชีวิตเกษียณ ทั้งมุมมองเรื่องหลักธรรม จดไว้ในรูปแบบความเรียง เรื่องเล่าของคนใกล้ตัว ไปจนถึงเรื่องแต่งคล้ายนิยายจากความฝันของคนเป็นแม่ที่อยากเห็นลูกชายเป็นฝั่งเป็นฝา"การเขียนบันทึกก็เหมือนเรามีเพื่อนคุย มีญาติที่จะเสวนาด้วย เพราะเรื่องราวที่เขียนถึงคนๆหนึ่ง เท่ากับเราได้คุยกับคนนั้น ซึ่งความเป็นจริงในวัยเรามันเป็นไปไม่ได้แล้ว"   นอกจากเรื่องราวในชีวิตประจำวัน คุณป้านงเยาว์ บันทึกวิถีชีวิตของคนรุ่นแม่เอาไว้ด้วย เช่น สูตรยาสมุนไพร อาหารการกิน นอกจากจดบันทึก ก็ยังนำเอามาใช้ในชีวิตประจำวันด้วย"...แม่เก็บใบคนทีที่ขึ้นอยู่ริมทะเลมากตากแดดจัดๆ จนแห้งสนิท บดรวมกับข้าวเหนียวที่แช่น้ำไว้หนึ่งคืน..." สูตรเด็ดขนมคนที ของดีบ้านเกิด จ.สงขลา ที่ครูนงเยาว์บันทึกไว้ว่าอร่อยเหาะ หนึ่งในเรื่องเด่นซึ่งได้แบ่งปันผ่านโครงการ "สมุดบันทึกคนไทย" เปิดโอกาสให้ผู้สูงวัย เขียนบันทึกความคิดและประสบการณ์ชีวิตสู่คนรุ่นหลัง  "บางครั้งคุณแม่มีความรู้สึกคิดถึงคุณพ่อ หรือว่าเห็นลูกหลานทำอะไรผิดพลาด อยากตักเตือน คุณแม่มักจะใส่ในบทความที่แม่เขียน ส่วนผมเป็นเด็กผู้ชายที่คุยเรื่องเล็กๆ น้อยๆ กัน แต่บางครั้งเราอ่านเรื่องราวที่คุณแม่เขียน สิ่งที่ท่านเตือนจะอยู่ในนั้น" บุลวิชช์ ช่วยชูวงศ์ ลูกชายของป้านงเยาว์ เผยถึงเรื่องราวในสมุดบันทึกของผู้เป็นแม่  ความชื่นชอบการอ่านเขียนติดตัวมาเกือบทั้งชีวิตความเป็นครู หากในฐานะแม่ นี่ยังเป็นพื้นฐานที่ครูนงเยาว์ปลูกฝังให้กับลูกชายทั้ง 4 คน ให้หนังสือเป็นทั้งเพื่อนและครู มอบความรู้และแนวทางการดำเนินชีวิตบุลวิชช์ เล่าว่า "สมัยก่อนมีหนังสือวิทยาศาสตร์แปลเป็นการ์ตูนเป็นเซ็ต เรารู้ว่าเงินเดือนข้าราชการของแม่ไม่ได้เยอะมาก แต่เซ็ตนั้นคุณแม่ควักตังค์ซื้อ สำหรับเรามันคือหนังสือ 11 เล่ม ที่ทำให้เราก้าวเข้าสู่โลกของการอ่าน"ส่วนป้านงเยาว์ ก็บอกว่า เวลากลับมาจากโรงเรียน เมื่อไม่มีเวลาดูแลลูก วิธีที่จะไม่ให้ลูกๆไกลจากสายตาของแม่ คือแจกกระดาษกับดินสอ กระดาษคนละแผ่น ดินสอคนลดแท่ง แล้วให้นั่งตามขั้นบันได แม่ทำกับข้าวมองมาเห็น ใครอยากเล่นก็เขียนให้เสร็จ ตั้งเรื่องเอาเอง เขียนเอาเองงานฝีมือ ทั้งแท็ตติ้ง โครเชต์ และเย็บผ้า เคยเป็นวิชาเรียนสมัยมัธยม ความเข้มงวดของครูยุคก่อนเป็นข้อดีที่ทำให้ทุกวันนี้ยังมีทักษะติดตัว ได้ใช้ทำของเล่นให้หลานๆ หรือตัดเย็บเสื้อผ้าใส่เอง อีกกิจกรรมยามว่างที่สร้างความสุข เพราะเชื่อว่าการได้ลงมือทำสิ่งที่รักและเป็นประโยชน์กับผู้อื่นเท่ากับการเติมเต็มคุณค่าในชีวิตบั้นปลายของตัวเองอัญชลี โปสุวรรณ ไทยพีบีเอส รายงาน  
สวนสัตว์เชียงใหม่ฉลองวันเกิด “หลินฮุ่ย” ครบรอบ 15 ปี-ยังไม่พบสัญญาณพร้อมผสมพันธุ์อีกครั้ง |สวนสัตว์เชียงใหม่จัดกิจกรรมอวยพรวันเกิด พร้อมมอบของขวัญพิเศษให้แพนด้าหลินฮุ่ย มีอายุครบรอบ 15 ปี วันนี้ (28 ก.ย.) ระบุ ยังไม่พบสัญญาณหลินฮุ่ยพร้อมผสมพันธุ์อีกครั้ง แต่สุขภาพแข็งแรงสมบูรณ์ดี วันนี้ (28 ก.ย. 2559) ผู้สื่อข่าวรายงานว่า เจ้าหน้าที่สวนสัตว์เชียงใหม่และกลุ่มแฟนคลับแพนด้า ร่วมร้องเพลงอวยพรวันเกิดและมอบเค้กน้ำแข็งหวานเย็นใส่ผลไม้โปรดให้กับหลินฮุ่ย เนื่องในโอกาสวันคล้ายวันเกิด 15 ปี ขณะที่ ช่วงช่วง ได้รับของขวัญแบบเดียวกัน เพื่อร่วมฉลองวันเกิดให้กับหลินฮุ่ยนายวุฒิชัย ม่วงมัน ผู้ช่วยผู้อำนวยการสวนสัตว์เชียงใหม่ กล่าวว่า สุขภาพของแพนด้าทั้ง 2 ตัว สมบูรณ์แข็งแรงดี แต่ยังไม่พบสัญญาณพร้อมผสมพันธุ์จากหลินฮุ่ย แม้เจ้าหน้าที่โครงการวิจัยและจัดแสดงหมีแพนด้าในประเทศไทยจะตรวจวัดระดับฮอร์โมนของหลินฮุ่ยต่อเนื่อง ผู้สื่อข่าวรายงานว่า ช่วงช่วง และ หลินฮุ่ย เป็นแพนด้าทูตสันถวไมตรีระหว่างไทยกับประเทศจีน เข้ามาอยู่ในประเทศไทยเมื่อปี 2546 ให้กำเนิดลูกแล้ว 1 ตัว คือ หลินปิง ซึ่งถูกส่งกลับประเทศจีน
ไม่น่ารักเลย! เผยสถิติผู้โดยสารทำตัวไม่น่ารักบนไฟลท์บินทั่วโลก ปี 58 ปีเดียว 10,854 เคส |เหตุการณ์ผู้โดยสารทำพฤติกรรมไม่เหมาะสมบนไฟลท์บิน ทั้งการคุกคามด้วยคำพูดและการปฏิเสธข้อปฏิบัติหรือการแจ้งของลูกเรือ มีเพิ่มขึ้นกว่า 17 เปอร์เซ็นต์ รายงานข่าวจากเว็บไซต์บีบีซี เมื่อวันที่ 29 ก.ย.2559 สมาคมขนส่งทางอากาศระหว่างประเทศ (International Air Transport Association - IATA) เปิดเผยว่า ตัวเลขเหตุการณ์ผู้โดยสารทำพฤติกรรมไม่เหมาะสมบนไฟลท์บิน ทั้งการคุกคามด้วยคำพูดและการปฏิเสธข้อปฏิบัติหรือการแจ้งของลูกเรือ เพิ่มขึ้นกว่า 17 เปอร์เซ็นต์เฉพาะปี 2558 ปีเดียว มีผู้โดยสารทำพฤติกรรมไม่เหมาะสมมากถึง 10,854 ครั้ง เพิ่มขึ้นจากปี 2557 ที่มี 9,316 ครั้ง หมายความว่าหากคิดโดยเฉลี่ยในทุกๆ 1,205 ไฟลท์ จะเกิดพฤติกรรมแย่ๆ เกิดขึ้นหนึ่งครั้ง โดยสาเหตุ 1 ใน 4 มาจากการดื่มเครื่องดื่มแอกอฮอล์และการใช้ยาเสพติด ขณะเดียวกัน ร้อยละ 11 ของพฤติกรรมที่ไม่เหมาะสม เป็นการคุกคามทางร่างกายและการทำความเสียหายแก่อากาศยานแถลงการณ์ของ IATA ระบุอีกว่า กรณีที่เกิดเหตุส่วนมากมีลักษณะเป็นการคุกคามด้วยการใช้คำพูด การไม่ปฏิบัติตามคำแนะนำของลูกเรือ และพฤติกรรมที่แสดงออกซึ่งการต่อต้านสังคม ทอม โคลีฮาน ผู้ช่วยผู้อำนวยการสมาคมฯ ยังระบุว่า ความไม่พอใจที่เกิดขึ้นระหว่างเที่ยวบิน ยังรวมถึงการตรวจความปลอดภัยที่ต้องต่อคิวยาว"ผมไม่คิดว่าจะมีใครรู้สาเหตุที่แท้จริงของการเพิ่มขึ้นนี้ บางครั้งอาจเป็นผลจากสภาพสังคมที่เปลี่ยนแปลงไป ที่พฤติกรรมต่อต้านสังคม สามารถพบเห็นได้บ่อยๆ หรือกระทั่งอาจได้รับการยอมรับมากขึ้น"IATA ให้ข้อมูลเพิ่มอีกว่า ในรายงานนี้มีสายการบินจำนวน 265 สายการบิน จำนวนนี้ร้อยละ 40 ต้องทำการบินวกกลับมายังสนามบินอีกครั้ง เมื่อเกิดการแสดงพฤติกรรมก่อความวุ่นวายบนเครื่องในช่วง 12 เดือนที่ผ่านมา สมาชิกผู้ประกอบการสายการบิน ได้เรียกร้องให้รัฐบาลของตน บังคับใช้ข้อตกลงมอลเทรียล 2014 ซึ่งจะมีผลอนุญาตให้สายการบิน เรียกค่าชดเชยจากผู้โดยสารที่ก่อความวุ่นวายได้ อย่างไรก็ตาม ผู้โดยสารที่สร้างปัญหาเหล่านี้ จะถูกดำเนินคดีแค่ในประเทศที่สายการบินนั้นๆจดทะเบียนไว้ตัวอย่างพฤติกรรมไม่เหมาะสมในประเทศต่างๆ เช่น ที่อังกฤษ เมื่อต้นเดือนที่ผ่านมา สายการบินบริติชแอร์เวย์ส ต้องทำการบินกลับ จากเดิมที่จะทำการบินไปยังฟลอริด้า สหรัฐฯ ต้องลงจอดที่บอสตัน เพื่อนำตัวผู้โดยสารที่ถูกกล่าวหาว่า รบกวนการทำงานของลูกเรือหรือในปี 2015 สายการบินเซาธ์เวสต์ไฟลท์ ในสหรัฐฯ ที่ต้องลงจอดฉุกเฉิน เนื่องจากมีผู้โดยสาร 2 คน ทะเลาะวิวาท เพราะปัญหาการเอนเก้าอี้มากจนเกินไป ส่วนที่ประเทศจีน สถิติ 5 เดือนแรกของปี 2558 มีเหตุการณ์ความวุ่นวายบนเครื่องบิน 12 ครั้ง รวมทั้งเหตุการณ์ที่ผู้โดยสารพยายามเปิดประตูฉุกเฉิน ขณะเครื่องบินกำลังวิ่งอยู่บนรันเวย์ ด้วยเหตุผลเพียงว่าต้องการออกไปสูดอากาศอุตสาหกรรมการบิน ประเมินว่า ความเสียหายของการที่เที่ยวบินระยะไกลต้องเปลี่ยนเส้นทางบินเพื่อลงจอดฉุกเฉิน คิดเป็นมูลค่าความเสียหายราว 2 แสนดอลลาร์สหรัฐฯ หรือประมาณ 6.9 ล้านบาท 
ป็อปกวางตุ้ง “Cantopop” กลับมาฮิต  ดนตรีสะท้อนความคิดเสรีภาพถูกลิดรอนในฮ่องกง |แม้จะถูกวัฒนธรรมจากจีนแผ่นดินใหญ่และเกาหลีใต้บดบังความนิยมไปมาก แต่วันนี้ “เพลงป็อปกวางตุ้ง” หรือ “Cantopop” กลับมาได้รับความนิยมในฮ่องกงอีกครั้ง ในฐานะบทเพลงที่บ่งบอกตัวตนคนฮ่องกง ซึ่งหวงแหนในวัฒนธรรมท้องถิ่น เช่นเดียวกับเสรีภาพในการแสดงออกวันนี้ (6 ต.ค. 2559) ผู้สื่อข่าวรายงานว่า เนื้อหาเพลงดัง Egg and Lamb ของ เซียะอันฉี นักร้องสาววงการ Cantopop ของฮ่องกง ช่วยกระตุ้นให้หนุ่มสาวกล้าแสดงออกทางความเห็น และไม่หวาดกลัวต่ออำนาจอันมิชอบบทเพลงนี้ได้แรงบันดาลใจจาก Twelve Years A Slave ภาพยนตร์ออสการ์ซึ่งถ่ายทอดชะตากรรมของเสรีชนที่ถูกจับไปเป็นทาส โดยเนื้อร้องเปรียบเปรยชะตากรรมของชาวฮ่องกง ที่ต้องทนกับนโยบายริดรอนเสรีภาพของรัฐบาลจีนแผ่นดินใหญ่ซึ่งถูกนำไปร้องอย่างแพร่หลายโดยกลุ่มผู้เรียกร้องประชาธิปไตย ในเหตุการณ์ปฎิวัติร่มในฮ่องกงเมื่อ 2 ปีก่อนแต่เดิมเพลงป็อปกวางตุ้ง หรือ Cantopop เคยทำให้วงการเพลงฮ่องกงโด่งดังไปทั่วเอเชียช่วงยุค 80 จนถึงต้นยุค 90 ทั้งจากเพลงรักของศิลปินดังและซาวด์แทร็กหนังฮิต แต่ภาพจำของเพลงรักประโลมโลกและการถาโถมของวัฒนธรรมเคป็อป ทำให้ตลอดช่วง 10 ปีที่ผ่านมา หนุ่มสาวลดความนิยมเพลง Cantopop ลง กลุ่มศิลปินฮ่องกงต้องหันไปแต่งเพลงจีนกลางเพื่อความอยู่รอดแต่วันนี้ เพลง Cantopop กลับมาได้รับความนิยมในกลุ่มคนรุ่นใหม่ของฮ่องกงอีกครั้ง ในฐานะบทเพลงที่เป็นตัวแทนของผู้ใช้ภาษากวางตุ้งในฮ่องกง โดยมีแนวเพลงเปลี่ยนไป จากที่เคยเป็นเพลงรักของหนุ่มสาว ได้กลายเป็นเพลงสะท้อนปัญหาสังคมและการเมืองมากขึ้น ทั้ง Raise Your Umbrellas เพลงสนับสนุนการปฎิวัติร่มเมื่อปี 2014 ที่โด่งดังจนได้รับการโหวตจากผู้ฟังในฮ่องกงให้เป็นบทเพลงแห่งปีขณะที่ศิลปินส่วนหนึ่ง นำปัญหาสังคมในฮ่องกงมาแต่งเป็นเพลงล้อเลียน จนกลายเป็นกระแสนิยม เช่น Chased By A Breast ซึ่งเล่าถึงหญิงสาวในที่ชุมนุม แต่ถูกจับกุมเพราะใช้หน้าอกทำร้ายเจ้าหน้าที่ และ Hard To Board ที่ถ่ายทอดความยากลำบากในการใช้รถไฟสาธารณะร่วมกับนักท่องเที่ยวจากจีนแผ่นดินใหญ่ โดยต้นปีที่ผ่านมา (2559) ยังมีการจัดงานแจกรางวัลสำหรับเพลงล้อเลียนโดยเฉพาะอีกด้วยบทบาทของศิลปิน Cantopop ในวันนี้ ยังเป็นกระบอกเสียงทางการเมืองให้กับชาวฮ่องกง เช่น เหอหวั่นซือ นักร้องสาวมาดเท่ ที่ถูกสปอนเซอร์ยกเลิกคอนเสิร์ตในเมืองจีน หลังจากมีท่าทีเป็นอริต่อรัฐบาลแดนมังกรแต่เมื่อเธอหันมาจัดคอนเสิร์ตด้วยตนเองผ่านการระดมทุน ปรากฎว่าตั๋วคอนเสิร์ตทั้ง 4 รอบ ถูกแฟนเพลงในฮ่องกงกว้านซื้อจนหมดภายในเวลาไม่กี่นาที ซึ่งแสดงให้เห็นว่า ถึงแม้อนาคตของฮ่องกงจะเปลี่ยนแปลงเพียงไร แต่แฟนเพลงชาวฮ่องกงก็ยังคงมีความผูกพันต่อเพลง Cantopop ในฐานะบทเพลงที่สะท้อนความรู้สึกของชาวฮ่องกง ในวันที่พวกเขาถูกริดรอนเสรีภาพได้ดีที่สุดการเขียนเพลง Cantopop นั้น ผู้ประพันธ์ต้องมีความช่ำชองทางภาษาอย่างมาก เนื่องจากภาษาจีนกวางตุ้งมีการผันวรรณยุกต์ไม่ต่ำกว่า 9 ระดับเสียง การใส่เนื้อเพลงให้เข้ากับทำนองจึงต้องใช้ฝีมือไม่น้อย  
ชวนรู้จัก “VR009” พระนามเรียกขานด้านวิทยุสื่อสาร ช่วยบรรเทาทุกข์วาตภัยให้ ปชช.|ในอดีตเมื่อเกิดภัยพิบัติ “วิทยุสื่อสาร” เป็นระบบเดียวที่ใช้การได้ ด้วยสายพระเนตรอันยาวไกลของ พระบาทสมเด็จพระปรมินทรมหาภูมิพลอดุลยเดช ทรงใช้วิทยุสื่อสารในการบรรเทาทุกข์ให้ประชาชน ช่วงเหตุการณ์น้ำท่วม กทม.ในปี 2528 พระบาทสมเด็จพระปรมินทรมหาภูมิพลอดุลยเดช ทรงมีพระราชกระแสรับสั่งให้ศูนย์ควบคุมข่ายวิทยุสายลม แนะนำการใช้วิทยุสื่อสารแก่เจ้าหน้าที่ เพื่อใช้เป็นเครื่องมือเชื่อมโยงข้อมูลช่วยแก้ปัญหาน้ำท่วม สะท้อนถึงพระอัจฉริยภาพด้านวิทยุสื่อสาร โดยพระองค์ทรงใช้พระนามเรียกขานว่า “VR009” คลิปด้านล่างนี้เป็นพระสุรเสียงของพระองค์ท่านที่ได้รับการบันทึกไว้ เป็นการสื่อสารระหว่างพระบาทสมเด็จพระปรมินทรมหาภูมิพลอดุลยเดชกับเจ้าหน้าที่ศูนย์สายลม ว่าด้วยการปฏิบัติหน้าที่ช่วยเหลือประชาชนที่ประสบอุทกภัยของเจ้าหน้าที่และการป้องกันเครื่องวิทยุสื่อสารจากความเสียหายระหว่างการปฏิบัติหน้าที่VR009: สองพี่น้องคู่นั้นเขาก็น่ารักดี เปลี่ยนสายลม: สองพี่น้องคู่ไหนนะครับVR009: คู่ที่ออกไปแก้เครื่องและคนที่พูดที่สายลมสายลม: ครับ มี VR969 กับ VR938 สองท่าน คืนนั้นไปแก้ติดพัน แต่ก็ไม่เป็นไรครับ สมาชิกก็บอกว่าดีแล้วที่เราไปช่วย แต่ก็มีการติงมานึดนึงว่าทำไมไม่เอาทู มิเตอร์ (Two meters หมายถึงเครื่องวิทยุสมัครเล่นความถี่ย่าน 144 MHz) ติดตัวไปด้วย VR969 กับ VR938 ก็เกรงว่าน้ำจะกระเด็น เพราะรถดีเซลเครื่องไม่ดับเขาก็วิ่งน้ำกระเด็นมาก็เลยไม่ได้ยินเพื่อนสมาชิกเลยครับVR009: วันนั้นถ้าออกไปใส่ถุงพลาสติก วิธีใส่ถุงพลาสติกก็ถ้ากลัวว่าตกน้ำก็ต้องใส่สองชั้น ใส่เข้าไปแล้วก็ผูกด้วยหนังสะติ๊กแล้วใส่อีกชั้นนึง ใส่กลับหัวกันแล้วก็ผูกหนังสะติ๊ก อย่างนั้นน้ำไม่เข้า ลงทะเลยังได้สายลม: รับทราบ รับปฏิบัติครับ ถ้าน้ำท่วมครั้งต่อไปแล้ว VR969 กับ VR938 ออกไปอีกครั้งก็จะปฏิบัติตามนั้น แต่เสียงจะได้ยินไม่ค่อยถนัดนะครับ และอีกอย่างนึง เข้าใจว่าคลิปเหน็บคงจะเหน็บไม่ได้ด้วยเพราะอยู่ในถุงพลาสติก ก็คงจะใส่ในกระเป๋าVR009: อย่างนั้นก็ เสียงก็ออกมาได้ดีพอสมควร นอกจากบางทีมีกรอบแกรบนิดหน่อย แต่ว่าเปลี่ยนอะไรต่างๆ ก็หมุนได้จากข้างนอกถุงพลาสติก ก็สามารถที่จะหมุนปุ่มหรือทำอะไรได้หลายอย่าง เสียดายเครื่องก็ต้องระมัดระวังอย่างนั้นสายลม: รับทราบ รับปฏิบัติครับ ครั้งต่อไปก็จะเตรียมถุงพลาสติกใส่โมบายล์เอาไว้ด้วยเผื่อฉุกเฉิน กระทันหัน กราบขอบพระคุณท่าน VR009 ที่ได้ให้คำแนะนำมาครับ (หมายเหตุ: ในการถอดเสียงได้ตัดรหัสวิทยุสื่อสารบางคำออกเพื่อให้เนื้อหากระชับ)
ผู้ใช้สื่อโซเชียลพร้อมใจเปลี่ยนรูปโปรไฟล์เป็นสีชมพู ระบุข้อความ “รักในหลวง” |นอกจากการถวายพระพรและร่วมสวดมนต์ตั้งจิตอธิษฐานแล้ว ผู้ใช้สื่อสังคมออนไลน์พร้อมใจกันเปลี่ยนรูปประจำตัวในเฟซบุ๊กเป็นรูปสีชมพู พร้อมชื่อตัวเองและข้อความรักในหลวง เพื่อแสดงความจงรักภักดีวันนี้ (13 ต.ค. 2559) ผู้สื่อข่าวรายงานว่า วานนี้ (12 ต.ค.) ผู้ใช้สื่อสังคมออนไลน์ชาวไทย พร้อมใจกันเปลี่ยนรูปประจำตัว (โปรไฟล์) ในแอพพลิเคชั่นเฟซบุ๊กเป็นรูปพื้นหลังสีชมพู ซึ่งเป็นสีประจำพระชนมายุพระบาทสมเด็จพระเจ้าอยู่หัว และมีความหมายถึงการมีพระพลานมัยแข็งแรงสมบูรณ์ ข้อความเป็นชื่อของเจ้าของเฟซบุ๊กต่อด้วยรักในหลวง โดยคำว่ารักอยู่ในรูปหัวใจสีเหลืองผู้สื่อข่าวรายงานต่ออีกว่า การเปลี่ยนรูปโปรไฟล์อย่างพร้อมเพรียงในเฟซบุ๊ก จนกลายเป็นกระแส เริ่มจากผู้ใช้แอพพลิเคชั่นเฟซบุ๊กชื่อ "Kulthida Kul" ทำรูปเผยแพร่ต่อสาธารณะประมาณ 200 รูป โดยให้ผู้ใช้เฟซบุ๊กลงชื่อในช่องแสดงความความคิดเห็น และเจ้าของเฟซ บุ๊ก Kulthida Kul จะดำเนินการตกแต่งรูปให้ ทั้งนี้ รูปโปรไฟล์รักในหลวงพื้นหลังสีชมพู ผู้ใช้เฟซบุ๊กรายอื่นสามารถนำไปเติมชื่อเองได้ส่วนในแอพพลิเคชั่นอินสตาแกรม เริ่มมีผู้มีชื่อเสียงในสังคม เช่น ชมพู่ อารยา เอ ฮาร์เก็ต ร่วมแชร์รูปแสดงความจงรักภักดี ด้านผู้ใช้แอพพลิเคชั่นทวิตเตอร์จำนวนมาก ร่วมทวิตข้อความถวายพระพร และแชร์บทสวดมนต์โพชฌังคปริตรและรูปแสดงความรักต่อพระบาทสมเด็จพระเจ้าอยู่หัวฯ สีชมพูเช่นกัน นอกจากนี้ แฮชแท็กลองลีฟเดอะคิง #longlivetheking ยังกลายเป็นแฮชแท็กอันดับ 1 ที่มีผู้ใช้งานเขียนข้อความนี้มากที่สุด ส่วนแอชแท็ก #ทรงพระเจริญยิ่งยืนนาน อยู่ในอันดับที่ 4
บันทึกลายมือจากก้นบึ้งของหัวใจเด็กน้อย ถึง “องค์ภูมิพล” บนฟากฟ้า |เพจเฟซบุ๊กของศิลปินแห่งชาติ สาขาวรรณศิลป์ ปี 2555 “มกุฏ อรฤดี” เผยแพร่บันทึกลายมือของเยาวชนไทย ที่กลั่นความรู้สึกจากก้นบึ้งของหัวใจร้อยผ่านตัวอักษร บอกเล่าช่วงเวลาโศกศัลย์เมื่อ “ในหลวง” ของพวกเขาเสด็จสวรรคต วันนี้ (16 ต.ค. 2559) ผู้สื่อข่าวรายงานว่า นอกจากเสียงร่ำไห้ของประชาชนที่ดังกึกก้องไปทั่วเมืองไทย ภายหลังรับรู้ประกาศจากสำนักพระราชวังและสำนักนายกรัฐมนตรี ถึงการเสด็จสวรรคตของ พระบาทสมเด็จพระปรมินทรมหาภูมิพลอดุลยเดช มหากษัตริย์ผู้เป็นที่รักยิ่ง ในช่วงค่ำวันที่ 13 ต.ค. 2559ยังมีเสียงเล็ก ๆ ของเยาวชนไทยวัยประถมศึกษาจำนวนหนึ่ง นำโดย ด.ญ.ซายูริ ซากาโมโตะ นักเขียนอายุน้อยที่สุดในประเทศไทย ชนะเลิศประกวดหนังสือดีเด่น กระทรวงศึกษาธิการ ได้กลั่นความรู้สึกที่มีต่อเหตุการณ์ครั้งนี้ ผ่านตัวอักษรเรียงร้อยจนกลายเป็นประโยคกินใจ บันทึกไว้ในสมุดส่วนตัว เพื่อบอกเล่าความผูกพันที่มีต่อ พระบาทสมเด็จพระเจ้าอยู่หัวในพระบรมโกศ ถูกนำมาเผยแพร่โดยเพจเฟซบุ๊กของ อาจารย์มกุฏ อรฤดี (Makut Onrudee) ศิลปินแห่งชาติ สาขาวรรณศิลป์ (นวนิยายและเรื่องสั้น) ปี 2555 และบรรณาธิการสำนักพิมพ์ผีเสื้อเบื้องต้น อาจารย์มกุฏ ประกาศผ่านหน้าเพจเฟซบุ๊กส่วนตัว ให้ผู้ที่มีลายมือบันทึกถวาย พระบาทสมเด็จพระเจ้าอยู่หัวในพระบรมโกศ ของเด็กๆ ทั่วประเทศ แจ้งให้ทราบเพื่อขอรวบรวมและจัดพิมพ์รวมเล่มตามลายมือต้นฉบับ ไว้จัดแสดงและเก็บไว้ในหอสมุดแห่งชาติ รวมถึงห้องสมุดสำคัญทุกจังหวัด โดยเมื่อหนังสือพิมพ์เล่มเสร็จ จะมอบแก่เด็กๆ เจ้าของต้นฉบับ ที่ได้รับเลือกตีพิมพ์ทุกคน                                                     
“จะดูแลช้างของพระองค์ให้ดีที่สุด” คำมั่นจากสัตวแพทย์ ศูนย์อนุรักษ์ช้างไทย |นายสัตวแพทย์ ศูนย์อนุรักษ์ช้างไทย สถาบันคชบาลแห่งชาติฯ จ.ลำปาง เคยถวายงานดูแลช้างส่วนพระองค์ให้ พระบาทสมเด็จพระปรมินทรมหาภูมิพลอดุลยเดช นำความเสียเสียใจต่อการเสด็จสวรรคตมาแปรเป็นพลัง ดูแลช้างของพระองค์ท่านต่อไปให้ดีที่สุด วันนี้ (19 ต.ค. 2559) นายสัตวแพทย์สิทธิเดช มหาสาวังกูล ผู้อำนวยการโรงพยาบาลช้าง สถาบันคชบาลแห่งชาติในพระอุปถัมภ์ สมเด็จพระเจ้าพี่นางเธอ เจ้าฟ้ากัลยาณิวัฒนา กรมหลวงนราธิวาสราชนครินทร์ หรือศูนย์อนุรักษ์ช้างไทย ภายใต้การดูแลองค์การอุตสาหกรรมป่าไม้ (อ.อ.ป.) จ.ลำปาง กล่าวว่า มีโอกาสถวายงานให้กับพระบาทสมเด็จพระปรมินทรมหาภูมิพลอดุลยเดช เมื่อปี 2547 และปี 2549 ในการดูแลพระเศวตอุลยเดชพาหน ช้างคู่พระบารมี ที่วังไกลกังวล อ.หัวหิน จ.ประจวบคีรีขันธ์ ถือเป็นความภาคภูมิใจมากที่สุดในชีวิต นายสัตวแพทย์สิทธิเดช กล่าวต่ออีกว่า เมื่อครั้ง พระบาทสมเด็จพระปรมินทรมหาภูมิพลอดุลยเดช เสด็จพระราชดำเนินมาดูพระเศวต ได้มีโอกาสถวายรายงานใกล้ชิดเกี่ยวกับสุขภาพพระเศวต พร้อมมอบพานใส่กล้วยและอ้อยให้ทรงป้อนให้พระเศวต โดยทรงซักถามข้อมูลต่างๆ ใช้เวลานานถึง 45 นาที เป็นความประทับใจมาจนถึงทุกวันนี้  “จะปฏิบัติตามคำสอนของ พระบาทสมเด็จพระปรมินทรมหาภูมิพลอดุลยเดช และดูแลช้างของพระองค์ให้ดีที่สุด ปัจจุบันศูนย์อนุรักษ์ช้างไทย สถาบันคชบาลแห่งชาติ ทำหน้าที่ดูแลช้างส่วนพระองค์ 10 ช้าง อยู่ที่จังหวัดลำปาง 6 ช้าง และจังหวัดสกลนครอีก 4 ช้าง” ผอ.สถาบันคชบาลแห่งชาติฯ ระบุ 
รู้จักทุกมุมของ “กษัตริย์นักพัฒนาการเกษตร” ที่พิพิธภัณฑ์เกษตรเฉลิมพระเกียรติฯ |พิพิธภัณฑ์การเกษตรเฉลิมพระเกียรติพระบาทสมเด็จพระเจ้าอยู่หัวฯ เปิดให้เข้าชมทุกวันโดยไม่คิดค่าใช้จ่าย หวังให้คนไทยเข้าชมพระอัจฉริยภาพด้านการเกษตรของ พระบาทสมเด็จพระปรมินทรมหาภูมิพลอดุลยเดช และสืบสานพระราชปณิธานต่อไปวันนี้ (19 ต.ค. 2559) ผู้สื่อข่าวรายงานว่า ความซาบซึ้งจากรักที่ยิ่งใหญ่ของพระบาทสมเด็จพระปรมินทรมหาภูมิพลอดุลยเดช ถูกฉายผ่านภาพยนตร์แอนิเมชัน 3 มิติ เรื่องของ “พ่อในบ้านของเรา” ซึ่งเป็น 1 ใน 5 เรื่อง ที่พิพิธภัณฑ์ในหลวงรักเรา ภายใต้พิพิธภัณฑ์เกษตรเฉลิมพระเกียรติพระบาทสมเด็จพระเจ้าอยู่หัว องค์การมหาชน อ.คลองหลวง จ.ปทุมธานี จัดฉายให้ประชาชนและเยาวชนได้ชมพระอัจฉริยภาพด้านการเกษตรของพระองค์ท่านเป็นความคาดหวังที่ต้องการให้พิพิธภัณฑ์เกษตรเฉลิมพระเกียรติพระบาทสมเด็จพระเจ้าอยู่หัว คือสถานที่เผยแพร่องค์ความรู้เกี่ยวกับปรัชญาของเศรษฐกิจพอเพียง เพื่อให้ประชาชนนำไปประยุกต์ใช้ และยังสามารถเรียนรู้ทั้งภูมิปัญญา และนวัตกรรมต่างๆ รวมถึงนิทรรศการการทรงงานของพระองค์ 23 ข้อ ที่ นพ.เกษม วัฒนชัย องคมนตรี สรุปอย่างย่อแบบเข้าใจง่ายไว้ให้ผู้ที่สนใจได้อ่านอย่างถ้วนหน้านางจารุรัฐ จงพุฒิศิริ ผอ.สำนักงานพิพิธภัณฑ์เกษตรเฉลิมพระเกียรติพระบาทสมเด็จพระเจ้าอยู่หัว กล่าวว่า ทางพิพิธภัณฑ์ตั้งมั่นที่จะสืบสานพระราชปณิธานตามบทเพลงพระราชนิพนธ์ “ความฝันอันสูงสุด” และในเดือน ธ.ค.ที่จะถึงนี้ ทางพิพิธภัณฑ์เตรียมเปิดศูนย์การเรียนรู้แห่งใหม่ คือ พิพิธภัณฑ์กษัตริย์-เกษตร จัดแสดงและจำหน่ายสินค้าเกษตรอินทรีย์ของผู้ที่มาศึกษากับทางพิพิธภัณฑ์ และนำไปใช้จนประสบผลสำเร็จแล้วพิพิธภัณฑ์การเกษตรเฉลิมพระเกียรติพระบาทสมเด็จพระเจ้าอยู่หัว องค์การมหาชน อ.คลองหลวง จ.ปทุมธานี เปิดมาแล้ว 15 ปี และนับตั้งแต่วันนี้จนถึงวันที่ 13 พ.ย. 2559 จะเปิดให้บริการเข้าชมฟรีทุกวัน โดยไม่เว้นวันหยุดราชการ  
“โรงทอผ้าพระราชทานบ้านดอนเปา” พระเมตตาเปี่ยมล้นยกระดับคุณภาพชีวิตชาวแม่วาง |ภายหลัง พระบาทสมเด็จพระปรมินทรมหาภูมิพลอดุลยเดช มีพระราชดำริให้ก่อสร้าง “โรงทอผ้าพระราชทาน” แห่งแรกขึ้นใน ต.ดอนเปา อ.แม่วาง จ.เชียงใหม่ ผ่านมา 40 ปี ชาวบ้านในพื้นที่ต่างมีชีวิตความเป็นอยู่ที่ดีขึ้น จากการทอผ้าไหมขายในช่วงเวลาว่างวันนี้ (18 ต.ค. 2559) ผู้สื่อข่าวรายงานว่า ศาลารวมใจบ้านดอนเปา ต.ดอนเปา อ.แม่วาง จ.เชียงใหม่ ถือเป็นศาลารวมใจแห่งแรกๆ ใน จ.เชียงใหม่ แม้ก่อสร้างมานานกว่า 40 ปี แต่คนในพื้นที่ยังช่วยกันก็ดูแลรักษาเอาไว้อย่างดี เพราะเป็นสถานที่ที่ พระบาทสมเด็จพระปรมินทรมหาภูมิพลอดุลยเดช ดำริให้สร้างขึ้นเมื่อปี 2519 ด้วยทรัพย์ส่วนพระองค์ เมื่อครั้งเสด็จเยี่ยมชาวบ้านโดยวัตถุประสงค์ของการสร้าง เพื่อต้องการให้ชาวบ้านดอนเปามีสถานที่อ่านหนังสือ และสถานที่ปฐมพยาบาลเบื้องต้น เนื่องจากโรงพยาบาลนั้นอยู่ไกล รวมถึงมีดำริให้สร้างโรงทอผ้าบริเวณหลังศาลารวมใจในเวลาต่อมา (ปี 2521) ไว้ให้ชาวบ้านใช้เวลาว่างจากการทำไร่ทำนามาทอผ้าไหม หารายได้เสริมเลี้ยงครอบครัว จันทร์แดง ตาเรือน ครูฝึกอาชีพทอผ้าโครงการพระราชดำริ บ้านดอนเปา กล่าวว่า ในอดีตชาวบ้านยากจนเพราะทำการเกษตรเพียงอย่างเดียวไม่มีรายได้ทางอื่นเสริม แต่หลังจากที่ในหลวงรัชกาลที่ 9 และพระราชินีดำริให้สร้างโรงฝึกทอผ้าพระราชทานขึ้น ก็ทำให้ชาวบ้านมีรายได้เสริมจากการทอผ้า ทุกวันนี้ชีวิตความเป็นอยู่ของชาวบ้านดีขึ้นมากปัจจุบัน ศาลารวมใจแห่งนี้ ถูกปรับปรุงให้เป็นอนุสรณ์แห่งความทรงจำและความจงรักภักดีของชาวบ้าน ที่มีต่อในหลวง รัชกาลที่ 9 และสมเด็จพระนางเจ้าสิริกิติ์พระบรมราชินีนาถ เรื่องราวนับแต่อดีตจนถึงปัจจุบัน ยังถูกเรียงร้อยจัดแสดงเป็นนิทรรศการความเป็นมาเพื่อระลึกถึงพระมหากรุณาธิคุณ ขณะที่โรงทอผ้ายังคงทำหน้าที่ เปิดให้คนรุ่นหลังได้เรียนรู้การทอและปักผ้า สร้างชื่อเสียงให้ อ.แม่วาง สืบไป  
ทุนปริญญาเอก “กาญจนาภิเษก” จากพระมหากรุณาธิคุณฯ ต่อยอด เป็นงานวิจัยช่วยคนไทยลดเสี่ยงแพ้ยา |จากทุนการศึกษา “กาญจนาภิเษก” เนื่องในโอกาส พระบาทสมเด็จพระปรมินทรมหาภูมิพลอดุลยเดช ครองสิริราชสมบัติ 50 ปี ถึงวันนี้ผู้รับทุนรุ่นแรกยังซาบซึ้งในมหากรุณาธิคุณอย่างหาที่สุดมิได้ ต่อยอดเป็นงานวิจัยป้องกันโรคสตรีเวนจอนสันซินโดรมช่วยคนไทยลดเสี่ยงแพ้ยาวันนี้ (20 ต.ค. 2559) รศ.ภก.ชลภัทร สุขเกษม หัวหน้าห้องปฏิบัติการเภสัชพันธุศาสตร์ คณะแพทยศาสตร์ โรงพยาบาลรามาธิบดี คือผู้ที่ได้รับทุน “ปริญญาเอกกาญจนาภิเษก” รุ่นแรก ในปี 2541 เพราะมีความสามารถพิเศษด้านเภสัชศาสตร์และงานวิจัยที่เป็นเลิศทั้งนี้ ทุนการศึกษาโครงการปริญญาเอกกาญจนาภิเษกเป็นทุนการศึกษาของภาครัฐ จัดทำในช่วง พระบาทสมเด็จพระปรมินทรมหาภูมิพลอดุลยเดช ทรงครองสิริราชสมบัติครบรอบ 50 ปี และด้วยความซาบซึ้งในมหากรุณาธิคุณอย่างหาที่สุดมิได้ รศ.ภก.ได้ต่อยอดองค์ความรู้ที่ได้จากการศึกษา ทำงานถวายพระองค์ผ่านการวิจัยจนได้วิธีป้องกันการเกิดโรคสตรีเวนจอนสันซินโดรม ช่วยคนไทยลดเสี่ยงต่อการแพ้ยา จนเป็นที่ยอมรับจากต่างประเทศห้องตรวจโรคเล็กๆ แห่งนี้ เป็นห้องประจำของ รศ.ภก.ชลภัทร ที่ใช้ทำงานเพื่อป้องกันไม่ให้คนไทยแพ้ยาจนป่วยเป็นโรคต่าง ๆ เช่น โรคสตีเวนจอนสันซินโดรม โดยจากสถิติพบว่าในปัจจุบันคนไทยป่วยเป็นโรคดังกล่าวจนถึงขั้นเสียชีวิตหรือพิการตลอดชีวิต เป็นต้นงานวิจัยของนักศึกษาในระดับปริญญาตรี จนสามารถผ่านข้ามชั้นสู่การเรียนปริญญาเอกจนจบการศึกษา ถูกนำมาต่อยอดรักษาผู้ป่วยที่มีอาการแพ้ยาขั้นรุนแรง ลดการเกิดความสูญเสียในผู้ป่วยได้ไม่น้อยไม่เพียงเท่านี้ ผลงานอันโดดเด่นยังทำให้ทั่วโลกรับรองการทำงาน และยกย่องให้ไทยเป็นประเทศแรกในอาเซียน ที่นำร่องวิธีการตรวจพันธุกรรมก่อนการรับยาความภาคภูมิใจ มิใช่เพียงเป็นผู้ได้รับความเมตตาจากพระองค์ท่านจนได้เป็นนักเรียนทุน แต่การต่อยอดนำวิชาความรู้ที่ได้มารักษาผู้ป่วย ลดการสูญเสียทั้งคน และเงิน ในการรักษาโรค กลับเป็นเรื่องที่ทำให้ รศ.ภก.ชลภัทร ซาบซึ้งในพระมหากรุณาธิคุณอย่างหาที่สุดไม่ได้ และพร้อมนำคำพ่อสอน ให้รู้จักขยันหมั่นเพียร และอดทน เป็นหนทางไปสู่ความสำเร็จในชีวิตต่อไป 
อดีตแพลนเนอร์มือฉมัง แนะวิธีจัดงานแต่งให้เหมาะสมกับสถานการณ์ไว้อาลัย “ในหลวง ร.9” |เจ้าของเว็บไซต์เกี่ยวกับงานแต่งงาน ในฐานะอดีตแพลนเนอร์งานแต่งมือฉมัง รวบรวมข้อแนะนำสำหรับการจัดพิธีมงคลสมรสอย่างเหมาะสม ที่ไม่สามารถเลื่อนจากช่วงเวลาไว้อาลัย พระบาทสมเด็จพระปรมินทรมหาภูมิพลอดุลยเดช เสด็จสวรรคตได้ จากกรณี คณะรักษาความสงบแห่งชาติ (คสช.) แถลงผ่านโทรทัศน์รวมการเฉพาะกิจ ขอความร่วมมือจากทุกภาคส่วน ทั้งองค์กรภาครัฐ ภาคเอกชน รวมถึงประชาชน พิจารณางดจัดงานรื่นเริงต่าง ๆ เป็นเวลา 30 วัน เพื่อไว้อาลัยแด่ พระบาทสมเด็จพระปรมินทรมหาภูมิพลอดุลยเดช เสด็จสวรรคต วันที่ 13 ต.ค. 2559 ที่ผ่านมาวันนี้ (20 ต.ค. 2559) ผู้สื่อข่าวรายงานว่า นางดวงฤทัย พยารักษ์ เจ้าของเว็บไซต์และเพจเฟซบุ๊ก สบายเวดดิ้ง (Sabuywedding) อดีตแพลนเนอร์งานแต่งงานระดับพรีเมียม ได้โพสต์แนะนำวิธีการจัดงานมงคงสมรสที่เหมาะกับสถานการณ์แก่ว่าที่เจ้าบ่าวและเจ้าสาว ในกรณีที่ไม่สามารถเลื่อนวันจัดงานออกไปจากช่วงเวลานี้ได้โดยข้อแนะนำดังกล่าว อ้างอิงจากหนังสือขอความร่วมมือของสถานีตำรวจ และข้อปฏิบัติของทางโรงแรมระดับ 5 ดาว ที่เคยจัดงานในช่วงงานพระศพ และพระราชพิธีพระราชทานเพลิงพระศพ สมเด็จพระเจ้าพี่นางเธอ เจ้าฟ้ากัลยาณิวัฒนา กรมหลวงนราธิวาสราชนครินทร์ รวมถึงประสบการณ์จากแพลนเนอร์งานแต่งงานอาวุโส ที่เคยจัดงานในช่วงบ้านเมืองมีเหตุการณ์ ซึ่งทั้งหมดทางเฟซบุ๊กได้รวบรวมข้อปฏิบัติไว้ดังนี้1.ควรงดกลองยาวและงดโห่ขันหมาก2.การกั้นประตูขอให้ทำพอเป็นพิธี หลีกเลี่ยงการละเล่นต่างๆ ที่ไม่เหมาะสม 3. ส่วนของการถ่ายภาพในพิธีการ ว่าที่เจ้าบ่าว เจ้าสาว ญาติ และผู้มาร่วมงานสามารถยิ้มได้ แต่ไม่ควรโพสต์ลงในโซเชียลช่วงเวลานี้1.ควรปรับพิธีการให้เรียบง่าย เปลี่ยนเป็นการจัดเลี้ยงเพื่อแสดงความขอบคุณ 2.การถ่ายภาพหน้างาน ว่าที่เจ้าบ่าว เจ้าสาว ญาติ และผู้มาร่วมงานยังสามารถยิ้มได้ แต่ท่าทางอื่น ๆ ควรเป็นไปอย่างสำรวม (ไม่ควรมีท่ากดไลค์หรือทำมือรูปหัวใจ)3.เปิดเพลงภายในงานได้ เพื่อไม่ให้บรรยากาศเงียบเกินไป 4.ส่วนเพลงเปิดตัวและตัดเค้ก เจ้าภาพควรพิจารณาตามความเหมาะสม5.ประธานขึ้นกล่าวคำอวยพรได้ แต่ควรงดการดื่มอวยพรและงดการไชโย6.ช่วงตัดเค้กขอให้งดจุดเทียน คงไว้เพียงการตัดเค้กเท่านั้น7.ไม่ควรโยนดอกไม้เจ้าสาวนอกจากนี้แขกที่มาร่วมงานควรแต่งกายโทนสีสุภาพ เช่น สีครีม สีเทา หรือถ้าแต่งตัวตามธีมที่วางไว้ขอให้ผู้ที่มาร่วมงานนำชุดสีสุภาพมาเปลี่ยนหลังเลิกงาน ที่สำคัญคือว่าที่เจ้าบ่าวและเจ้าสาว ต้องโทรหรือแจ้งผ่านข้อความ เพื่อยืนยันกำหนดการจัดงานกับแขกที่เชิญอีกครั้งนางดวงฤทัย กล่าวต่ออีกว่า การเตรียมงานแต่งเป็นสิ่งที่มีความเครียดและมีค่าใช้จ่ายจำนวนมาก อย่างน้อยค่ามัดจำอาหาร ค่าจิปาถะอื่น ๆ ก็ร่วมแสนบาท หรือบางรายเกือบ 2 แสนบาทด้วยซ้ำ อีกทั้งยังมีความเชื่อเรื่องฤกษ์ยามในการครองคู่ ฉะนั้น การยกเลิกจึงเป็นเรื่องไม่ง่าย และการเลื่อนวันจัดงานอาจไปกระทบกับการจัดของคู่อื่น ๆ ขณะที่สถานที่จัดงานแต่งงานส่วนใหญ่จะเต็มในช่วงปลายปี จริง ๆ แล้วเรื่องนี้มีทางออก เพียงแค่จัดงานอย่างไรให้เหมาะสมกับสถานการณ์เท่านั้น“เท่าที่ทราบ ณ ตอนนี้ จำนวนคู่บ่าวสาวที่ยกเลิกงานมีเพียงร้อยละ 10 และส่วนมากเป็นการยกเลิกพวกอาฟเตอร์ปาร์ตี้ที่เน้นความรื่นเริง แต่จากการพูดคุยของผู้ที่กำลังจะแต่งงาน พบว่าในส่วนของญาติผู้ใหญ่มีความเซนซิทีฟต่อสถานการณ์บ้านเมือง ทำให้ว่าที่คู่บ่าวสาวพยายามสอบถามถึงวิธีการจัดงานที่เหมาะสม เราจึงจัดทำข้อควรปฏิบัตินี้ขึ้นมา ก็หวังว่าจะเป็นทางออกในเรื่องนี้ได้ไม่มากก็น้อย” เจ้าของเว็บไซต์และเพจเฟซบุ๊ก สบายเวดดิ้ง ระบุ  
เรื่องเล่าผ่านวิวไฟน์เดอร์ "วสันต์ วณิชชากร" ช่างภาพถวายงานพ่อหลวง |การได้มีโอกาสชื่นชมพระบารมีพระบาทสมเด็จพระปรมินทรมหาภูมิพลอดุลยเดช สักครั้งในชีวิต ต้องถือว่าเป็นความฝันของใครหลายๆคน ไม่เว้นแม้แต่ "วสันต์ วณิชชากร" ช่างภาพที่เคยได้ฉายพระรูปในหลวง ซึ่งเขาบอกว่า การได้ถวายงานนับเป็นการทำงานช่างภาพที่ยิ่งใหญ่ที่สุดในชีวิตเฟซบุ๊กของวสันต์ วณิชชากร ช่างภาพสำนักข่าวเอพี ได้เปิดเผยเรื่องราวที่ไม่ได้เผยแพร่ให้เป็นที่รู้จักมากนัก ผ่านภาพถ่ายเหตุการณ์ภายหลังงานพระราชพิธี 5 ธันวาคม พ.ศ 2555 ณ สีหบัญชร พระที่นั่งอนันตสมาคม พระราชวังดุสิต เมื่อพระราชพิธีดำเนินเสร็จสิ้น พระที่นั่งที่ทรงประทับอยู่ก็เคลื่อนถอยหลังเข้าไปด้านใน พร้อมกับม่านที่ค่อยๆ เลื่อนมาปิด โดยภาพนี้ถูกส่งต่อผ่านโลกออนไลน์ มีการแชร์กว่า 16,000 ครั้ง ทำให้เขาเองเกิดความปลาบปลื้มใจที่ได้ถวายงานพระองค์ "ผมมองผ่านวิวไฟน์เดอร์ที่ติดเลนส์ประมาณ 600 มม.เห็นพระวรกายของพระองค์ท่านค่อยๆ ทรุดลงลาดไปกับเก้าอี้ ในเวลานั้น ผมรู้สึกว่าพระองค์ท่านคงเหนื่อย เนื่องจากช่วงเวลานั้นพระองค์ท่านเพิ่งหายจากพระอาการประชวร และวันนั้นพระองค์ท่านต้องประทับอยู่ท่ามกลางแดดร้อนเป็นเวลาหลายชั่วโมง" วสันต์ เล่าความทรงจำผ่านเลนส์หลังกล้องของเหตุการณ์ในวันนั้น ปัจจุบันวสันต์ เป็นช่างภาพของสำนักข่าวเอพี กว่า 20 ปี ของการเป็นช่างภาพ ไม่เคยมีเหตุการณ์ครั้งไหนที่ต้องทำงานที่บีบหัวใจได้มากเท่าครั้งนี้ กับเหตุการณ์ที่คนไทยต้องร่ำไห้ทั้งแผ่นดินกับการสูญเสียกษัตริย์ ผู้เป็นดั่งพ่ออันเป็นที่รัก การถ่ายภาพปรากฏการณ์เพื่อบอกเล่าเรื่องราวที่เกิดขึ้นให้โลกรับรู้ นับเป็นงานที่ยากที่สุดในชีวิตของวสันต์ แต่ด้วยหน้าที่ความรับผิดชอบ ทำให้เขาต้องทำหน้าที่ให้ดีที่สุดเพื่อให้โลกได้รับรู้ว่า คนไทยรักพระองค์มากเพียงใด"ถ้าเป็นคนอายุสัก 30-40 ขึ้นไป ทุกคนน่าจะได้รับรู้ว่าพระองค์ท่านได้ทำอะไรให้กับคนไทย ประเทศไทยบ้าง ผมในฐานะช่างภาพที่มีโอกาสถวายงานพระองค์ท่านประมาณ 10 กว่าครั้ง ในทุกครั้งผมพยายามหาภาพที่สามารถสื่อความหมายว่าพระองค์ท่านทรงทำอะไรให้กับคนไทย พระองค์ท่านทำอะไรให้กับเราบ้าง เพื่อให้คนรุ่นถัดจากผมที่ไม่ค่อยได้รู้ได้เห็นได้รับรู้สิ่งที่พระองค์ท่านได้ทรงทำให้กับคนไทยมากที่สุด...และอยากให้คนทั่วโลกได้รับรู้ว่า คนไทยรักในหลวงมากมายขนาดไหน เป็นอย่างเดียวเลย"ภาพของพ่อจากการรังสรรค์ผลงานของวสันต์ ด้วยสำนึกในพระมหากรุณาธิคุณอย่างหาที่สุดมิได้ ที่เขารับหน้าที่ถวายงานให้กับพระองค์เป็นครั้งสุดท้าย       
นักสะสมแสตมป์พระบรมฉายาลักษณ์รัชกาลที่ 9|สิ่งของที่มีพระบรมฉายาลักษณ์ของพระบาทสมเด็จพระปรมินทรมหาภูมิพลอดุลยเดชล้วนเป็นสิ่งที่มีคุณค่าทางจิตใจ อย่างชุดตราไปรษณียากรชุดประวัติศาสตร์ "99 ล้าน ถวายไท้องค์ราชัน" ที่มีผู้ครอบครองเพียง 99 คนและแสตมป์สยามชุดแรกตั้งแต่ปี 2490 ที่คงไม่สามารถประเมินค่าได้นายชุณห์ คชพัชรินทร์ อายุ 80 ปี นักสะสมมืออาชีพ บอกถึงความประทับใจที่ได้เป็นหนึ่งใน 99 คนที่ได้ซื้อชุดตราไปรษณียากร ชุดประวัติศาสตร์ "99 ล้าน ถวายไท้องค์ราชัน" ราคาชุดละ 1 ล้านบาท เพื่อเก็บไว้เป็นที่ระลึกตั้งแต่ปี 2555 โดยทางบริษัทไปรษณีย์ไทย จำกัด จัดทำขึ้นเพื่อเฉลิมพระเกียรติในโอกาสมหามงคลเฉลิมพระชนมพรรษา 84 พรรษา ซึ่งรายได้ทั้งหมดนำขึ้นทูลเกล้าฯ ถวายในหลวงโดยไม่หักค่าใช้จ่ายเช่นเดียวกับนายสมชาย แสงเงิน อายุ 50 ปี ซึ่งสะสมแสตมป์มาตั้งแต่อายุ 8 ปี ตอนนี้มีอยู่นับ 10,000 ดวง สมุดแสตมป์ประมาณ 200 กว่าเล่ม โดยที่ผ่านมาได้ศึกษาค้นคว้าข้อมูลเชิงลึกเกี่ยวกับแสตมป์พระบรมฉายาลักษณ์ ตั้งแต่ชุดสยามชุดแรก คือปี 2490 และติดตามมาทุกชุดที่ทางไปรษณีย์ไทยได้จัดทำและเคยนำแสตมป์พระบรมฉายาลักษณ์ของพระบาทสมเด็จพระปรมินทรมหาภูมิพลอดุลยเดชไปประกวดในงานแสดงตราไปรษณียากรโลกจนได้รับเหรียญทอง เมื่อปี 2550ด้านนายวิบูลย์ เสรีชัยพร ผู้จัดการฝ่ายการตลาดตราไปรษณียากร บริษัทไปรษณีย์ไทย จำกัด กล่าวว่าทางไปรษณีย์ไทยยังเตรียมจัดทำแสตมป์ในหลวงเป็นที่ระลึกและเพื่อแสดงความอาลัย โดยจะประทับตราวันที่ 13 ตุลาคม 2559 ซึ่งจะจัดทำจำนวน 9,999,999 ดวง ดวงละ 1 บาท แจกให้กับประชาชนฟรีทั่วประเทศ ซึ่งถือเป็นแสตมป์ที่ประเมินค่าไม่ได้ เบื้องต้นจะผลิตให้ทันในเดือนธันวาคม 2559
ผลสำรวจพบคนเมียนมาเอื้อเฟื้อเผื่อแผ่มากที่สุดในโลก ไทยตกมาอยู่อันดับ 37|รายงาน "ดัชนีความเอื้อเฟื้อเผื่อแผ่" ซึ่งจัดทำโดยมูลนิธิ Charities Aid Foundation (CAF) พบว่า ว่าชาวเมียนมาครองแชมป์คนที่มีจิตใจเอื้อเฟื้อเผื่อแผ่มากที่สุดโลกติดต่อกันเป็นปีที่ 3 ขณะที่ประเทศไทยตกจากอันดับที่ 19 ในปีที่แล้วมาอยู่ที่อันดับ 37รายงานดัชนีความเอื้อเฟื้อเผื่อแผ่ ( World Giving Index) ที่เผยแพร่เมื่อต้นสัปดาห์นี้เกิดจากการสำรวจข้อมูลประชาชนใน 140 ประเทศใน 3 ประเด็นหลัก คือ 1) การบริจาคทรัพย์สินเพื่อการกุศล 2) การช่วยเหลือคนแปลกหน้า 3) การสละเวลาทำงานอาสาสมัคร ซึ่งผลปรากฏว่าเมียนมาได้คะแนนรวมสูงสุดจึงครองแชมป์ประเทศที่ผู้คนมีความเอื้อเฟื้อเผื่อแผ่มากที่สุดในโลกติดต่อกันเป็นปีที่ 3การสำรวจพบว่าชาวเมียนมา 9 ใน 10 เคยบริจาคทรัพย์สินในช่วง 1 เดือนก่อนการสำรวจ ผู้จัดทำรายงานวิเคราะห์ว่า ความใจบุญของชาวเมียนมามีที่มาจากคำสอนในพุทธศาสนานิกายเถรวาทและประเพณีการทำสังฆทานซึ่งหมายถึงการให้ทานแก่พระสงฆ์ นอกจากนี้ชาวเมียนมายังสละเวลาทำงานอาสาสมัครมากเป็นอันดับ 2 ของโลก รองจากเติร์กมีนิสถานประเทศที่มีคะแนนรวมความเอื้อเฟื้อเผื่อแผ่สูงสุดรองจากเมียนมา ได้แก่ สหรัฐอเมริกา ออสเตรเลีย นิวซีแลนด์ และศรีลังกา ขณะที่อิรักถูกยกให้เป็นชนชาติที่มีน้ำใจต่อคนแปลกหน้ามากที่สุดต่อเนื่องเป็นปี 2 สำหรับประเทศไทยมีคะแนนรวมความเอื้อเฟื้ออยู่อันดับที่ 37 ของโลก ตกลงจากอันดับ 19 ในการสำรวจปี 2015 และอยู่ในอันดับที่ 5 ของอาเซียนรองจากเมียนมา อินโดนีเซีย มาเลเซีย และสิงคโปร์เมื่อแยกดูใน 3 ประเด็นของการสำรวจ พบว่ารายงานดัชนีความเอื้อเฟื้อเผื่อแผ่ของ CAF ยังพบด้วยว่า
ประชาชนสนใจจองหนังสือเทิดพระเกียรติ "เพียงพ่อก็พอเพียง"|หนึ่งในหนังสืออันเกี่ยวเนื่องกับพระบาทสมเด็จพระปรมินทรมหาภูมิพลอดุลยเดช ที่ประชาชนสนใจสั่งจองและสั่งซื้อเพื่อเก็บเป็นที่ระลึก คือหนังสือเทิดพระเกียรติ ที่ผลิตโดยมูลนิธิศิริวัฒนา มียอดสั่งจองจำนวนมาก
หนังสือทำมือป็อปอัพ "เพียงพ่อก็พอเพียง" ซึ่งผลิตโดยมูลนิธิศิริวัฒนา ได้รับความสนใจจากประชาชนสั่งจองจำนวนมาก ด้วยตั้งใจจะเก็บเป็นที่ระลึกล่าสุด มูลนิธิศิริวัฒนามีหนังสือแต่งตั้งตัวแทนรับจองหนังสือ และเปิดให้จองผ่านเฟซบุ๊กแฟนเพจศิริฟาวเดชั่น (Sirifoundation) หรือเพจศิริวัฒนา อินเตอร์พริ้นท์ (Sirivatana Interprint) อีกครั้ง โดยจะผลิตหนังสือในเดือนมกราคม 2560 และทยอยส่งให้ผู้จอง ตั้งแต่เดือนเมษายน 2560 เป็นต้นไป และจะจัดทำตามจำนวนการจองที่เปิดให้จองตั้งแต่ 1-30 พฤศจิกายนนี้เท่านั้น เนื่องจากผลิตไม่ทัน
งดงามในความเศร้า สวม "ชุดไทยจิตรลดา" ถวายอาลัย "ในหลวง รัชกาลที่ 9"|ภาพของสตรีสวมชุดไทยจิตรลดาเดินทางไปสักการะพระบรมศพ พระบาทสมเด็จพระปรมินทรมหาภูมิพลอดุลยเดช ที่พระบรมมหาราชวัง กลายเป็นภาพชินตา ชุดไทยจิตรลดามีความพิเศษตั้งแต่จุดกำเนิดจนถึงวาระโอกาสที่ใช้ นำความภาคภูมิใจมาสู่ผู้สวมใส่ทุกคนแม้ว่าสำนักพระราชวังจะมีข้อกำหนด ให้สตรีที่จะเข้าถวายสักการะพระบรมศพแต่งกายสุภาพ สีดำ มีแขน ไม่รัดรูป กระโปรงยาวคลุมเข่า แต่หลายคนเลือกที่จะแต่งชุดไทยจิตรลดา บางคนสั่งตัดชุดนี้ขึ้นมาเป็นพิเศษสำหรับการนี้ ทั้งดารา นักแสดง ไปจนถึงผู้สื่อข่าวและผู้ประกาศข่าวหญิงที่สวมใส่ชุดไทยจิตรลดารายงานข่าวปิยวรา ทีขะระ เนตรน้อย ผู้อำนวยการพิพิธภัณฑ์ผ้าในสมเด็จพระนางเจ้าสิริกิติ์ พระบรมราชินีนาถ ในพระบรมมหาราชวัง ให้สัมภาษณ์ "ไทยพีบีเอสออนไลน์" ถึงที่มาและความสำคัญของชุดไทยจิตรลดาว่า ชุดไทยจิตรลดาถูกตัดเย็บขึ้นครั้งแรกเมื่อคราว สมเด็จพระนางเจ้าสิริกิติ์ พระบรมราชินีนาถ ทรงตามเสด็จ พระบาทสมเด็จพระปรมินทรมหาภูมิพลอดุลยเดช ประพาสต่างประเทศครั้งแรกในปี 2503โดยระยะเวลา 1 ปี ก่อนเสด็จประพาส สมเด็จพระนางเจ้าสิริกิติ์ฯ ทรงตั้งคณะทำงานเกี่ยวกับชุดไทยขึ้นเพื่อหารือ เนื่องจากประเทศไทยไม่มีชุดประจำชาติที่เป็นแบบแผนแน่นอน และที่ผ่านมามักเปลี่ยนไปตามยุคสมัย คณะทำงานฯ ได้ออกแบบชุดไทยประจำชาติ 8 แบบ ได้แก่ 1.ไทยเรือนต้น 2.ไทยจิตรลดา 3.ไทยอัมรินทร์ 4.ไทยบรมพิมาน 5.ไทยจักรี 6.ไทยจักรพรรดิ 7.ไทยดุสิต 8.ไทยศิวาลัย และใช้สืบเนื่องมาจนถึงปัจจุบัน "ลักษณะของชุดไทยจิตรลดาเป็นเสื้อคอกลม ปกคอตั้ง แขนกระบอกยาวจรดข้อมือ ผ่าอก มีกระดุมหน้า มักตัดจากผ้าไหม ผ้ามัดหมี่ หรือผ้ายกดอก กระโปรงเป็นผ้าซิ่นหรือผ้าพื้น มีโครงยาวเดียวจรดข้อเท้า เป็นชุดที่นิยมสวมใส่ในงานพระราชพิธี โดยเฉพาะพระราชพิธีช่วงเย็นเพราะมีรูปแบบสุภาพเรียบร้อย ขณะที่ชุดอื่นๆ ถูกนำไปตัดใส่ในงานมงคล งานแต่งงาน จนถึงงานเข้ารับพระราชทาน งานรับเครื่องราชอิสสริยาภรณ์ จึงเป็นเรื่องที่น่ายินดีที่มีคนนำสิ่งที่ สมเด็จพระนางเจ้าสิริกิติ์ฯ ทรงวางแบบแผนไว้มาสวมใส่อย่างแพร่หลาย" ผอ.พิพิธภัณฑ์ผ้าในสมเด็จพระนางเจ้าสิริกิติ์ฯ กล่าวด้าน อนุชา ทีรคานนท์ ผู้อำนวยการสถาบันไทยคดีศึกษา มหาวิทยาลัยธรรมศาสตร์ ให้ข้อมูลว่า ชุดไทยจิตรลดาคือหนึ่งในชุดไทยพระราชนิยมที่ สมเด็จพระนางเจ้าสิริกิติ์ พระบรมราชินีนาถ ทรงกำหนดการใช้ให้ใส่ในงานพระราชพิธีมานานหลายสิบปี ซึ่งงานสวดพระอภิธรรมพระบรมศพ พระบาทสมเด็จพระปรมินทรมหาภูมิพลอดุลยเดช คืองานพระราชพิธี ดังนั้น ผู้ที่เข้าร่วมต้องแต่งกายอย่างสำรวมถูกแบบแผน"ที่ต้องใส่ชุดไทยจิตรลดาในงานพระราชพิธี โดยเฉพาะการเข้าร่วมฟังสวดพระอภิธรรมพระบรมศพในช่วงเย็นนั้น เพราะชุดไทยจิตรลดามีความเหมาะสมที่สุด เนื่องจากหากเป็นชุดไทยเรือนต้นที่ลดระดับลงกว่านี้ไปขั้นหนึ่งนั้น ดูลำลองเกินไป และเหมาะกับงานตอนเช้ามากกว่า ส่วนถ้าเป็นชุดไทยอัมรินทร์ที่มีลักษณะคล้ายชุดไทยจิตรลดาทุกอย่างแต่สูงกว่าขั้นหนึ่ง เพราะตัวผ้าเป็นผ้ายกทองหรือยกเงินประกอบ จึงไม่เหมาะสมกับงานสวดพระอภิธรรมตอนกลางคืน" ผอ.สถาบันไทยคดีศึกษา ม.ธรรมศาสตร์ ระบุ  อนุชา กล่าวต่ออีกว่า สำหรับประชาชนทั่วไป รวมทั้งดารานักแสดงที่ใส่ชุดไทยจิตรลดาเพื่อเข้าถวายสักการะพระบรมศพเบื้องหน้าพระบรมฉายาลักษณ์ในช่วงที่ผ่านมา และถวายสักการะเบื้องหน้าพระบรมโกศตั้งแต่วันที่ 29 ต.ค.เป็นต้นมา รวมถึงผู้สื่อข่าวหญิงที่แต่งตัวเพื่อรายงานข่าวนั้นสามารถทำได้เช่นกัน เพราะถือเป็นการถวายพระเกียรติแด่ พระบาทสมเด็จพระปรมินทรมหาภูมิพลอดุลยเดช เนื่องจากเป็นชุดที่เรียบร้อย งดงาม และยังช่วยเผยแพร่เรื่องชุดไทยไปในตัวปิยะฉัตร วัฒนพาณิชย์ เจ้าของร้านเช่าชุดสตรีเดซี่ อ.คลองหลวง จ.ปทุมธานี ให้สัมภาษณ์ "ไทยพีบีเอสออนไลน์" ว่า หลังการเสด็จสวรรคตของ ในหลวง รัชกาลที่ 9 ความต้องการเช่าชุดไทยจิตรลดาและชุดไทยบรมพิมานสีดำเพิ่มสูงขึ้นกว่าเท่าตัวจากช่วงก่อนหน้านี้ โดยชุดไทยจิตรลดาทุกขนาด ตั้งแต่ S ถึงใหญ่สุด 4XL ที่ทางร้านเตรียมไว้สำหรับเช่า 40 ชุด ลูกค้าซึ่งส่วนมากเป็นกลุ่มข้าราชการขอซื้อขาดเพื่อใช้ใส่ในงานดังกล่าว“นอกจากลูกค้ากลุ่มข้าราชการที่ต้องซื้อหรือเช่าไว้สำหรับใส่ไปงาน กลุ่มวัยรุ่นยังเป็นลูกค้าอีกกลุ่มที่โทรเข้ามาขอเช่าชุดไทยจิตรลดา เนื่องจากเห็นดารานักแสดงใส่แล้วสวย" ปิยะฉัตร กล่าว พร้อมกับตั้งข้อสังเกตว่าด้วยความต้องการที่เพิ่มขึ้น ทำให้ร้านขายเสื้อผ้าทั่วไปที่ไม่ได้ขายหรือรับตัดชุดไทย เริ่มหันมารับพรีออเดอร์ชุดไทยจิตรลดาด้วยปิยะฉัตร อธิบายเพิ่มเติมว่า ชุดไทยจิตรลดาต้นตำรับนั้นตัดจากผ้าไหม แต่ชุดไทยจิตรลดาสำหรับเช่านั้น ส่วนมากใช้ผ้าไหมเทียมจากเส้นใยสังเคราะห์ หรือที่ในวงการเรียกกันว่า "ไหมอิตาลี" ซึ่งให้คุณภาพรองจากผ้าไหมแท้มาใช้ตัดเย็บทำให้ต้นทุนถูกลง จากราคาตัดเย็บไหมแท้อยู่ที่ 3,500-4,500 บาท เหลือเพียง 1,800 บาทต่อชุด ส่งผลให้ราคาเช่าอยู่ในระดับที่คนทั่วไปเข้าถึงได้ง่ายคือประมาณ 500-700 บาท "ที่น่าเป็นห่วงก็คือหลายร้านเริ่มแกะแบบชุดไทยจิตรลดา และส่งให้ช่างประเทศจีนตัดเย็บ เนื่องจากในไทยขาดแคลนทั้งวัตถุดิบและช่างตัด ซึ่งก็ไม่รู้ว่าชุดได้ออกมาจะเป็นอย่างไร ลักษณะผ้าแบบไหน" เจ้าของร้านเช่าชุดสตรีเดซี่ แสดงความกังวลเกี่ยวกับประเด็นดังกล่าวขณะที่ ปิยวรา ผอ.พิพิธภัณฑ์ผ้าในสมเด็จพระนางเจ้าสิริกิติ์ฯ แสดงทัศนะว่า ชุดไทยจิตรลดาที่สวยงามอย่างที่เห็นในพิพิธภัณฑ์หรือในงานพระราชพิธี ล้วนตัดจากผ้าไหมหรือผ้ายกดอกที่ทออย่างประณีต ฝีมือช่างมีประสบการณ์ มากด้วยเทคนิคที่ตัดแล้วออกมาอย่างสวยงาม เช่น วางแบบผ้าหรือแพทเทิร์นแนวเฉียง เพื่อให้ชุดที่ตัดออกมายืดหยุ่นเคลื่อนไหวได้คล่องตัว หากไม่ใช่ผ้าไหมหรือช่างไม่มีประสบการณ์ด้านการตัดผ้าไทย ชุดไทยจิตรลดาที่ได้อาจออกมาไม่เหมือนแบบที่เห็น ไม่พอดีตัว ใส่แล้วไม่สง่า และของเดิมที่ดีที่มีอยู่อาจหายไปฐิวพร บัวทวี ช่างตัดเย็บร้านดรุณี กทม. เล่าประสบการณ์ในการตัดเย็บชุดไทยพระราชนิยม ว่า การตัดเย็บชุดไทยจากผ้าไหมนั้นไม่ใช่เรื่องง่าย เนื่องจากผ้าไหมบางประเภทนั้นลื่นและตัดเย็บได้ยาก ช่างตัดเย็บต้อง "เข้าใจธรรมชาติของผ้า" มีความละเอียดลออ "อ่านลายผ้า" ก่อนทำการตัดเย็บ ซึ่งเป็นหนึ่งในเทคนิคที่ช่วยเพิ่มความคงทนให้กับชุด ฝีมือตัดเย็บต้องละเอียด มีหลายขั้นตอน การดูแลรักษาก็ยากกว่าผ้าธรรมดา ทำให้ราคาชุดไทยพระราชนิยมจากผ้าไหมมีราคาแพง ส่วน สุกานดา สินขจิต ลูกสาวร้านตัดเย็บสุนีย์ เขตป้อมปราบศัตรูพ่าย ย่านนางเลิ้ง ผู้คลุกคลีกับผ้าไหมมานานนับสิบปี ให้ความรู้เพิ่มเติมเกี่ยวกับผ้าไหมที่ควรนำมาใช้ตัดเย็บชุดไทยพระราชนิยมไว้ ว่า ผ้าไหมเป็นส่วนประกอบสำคัญที่ใช้ในการตัดเย็บชุดไทย ทั้งนี้ ผ้าที่นิยมนำมาตัดเย็บส่วนใหญ่จะเป็นผ้าไหมทอมือแบบ 2 เส้นและ 4 เส้น ในส่วนของผ้าไหมแบบ 2 เส้น โดดเด่นด้วยเนื้อผ้าที่มีความเรียบเนียน มันวาว จึงนิยมนำตัดเย็บชุดไทย ส่วนผ้าไหมผ้าไหมทอ 4 เส้น เนื้อผ้ามีความหนาคงทน แต่อาจไม่มันวาวเท่าผ้าไหมทอมือแบบ 2 เส้น และด้วยความประณีตในการทักทอ กว่าจะได้มาซึ่งผ้าไหมสักผืน ส่งผลให้ผ้าไหมมีราคาแพง แต่นั้นถือเป็นเอกลักษณ์และคุณค่าของผ้าของผ้าไหมไทยธนวรรณ มิลินทสูต ผู้ประกาศข่าว สถานีโทรทัศน์ไทยพีบีเอส เปิดเผยถึงความรู้สึกที่ได้ใส่ชุดไทยจิตรลดาในการปฏิบัติหน้าที่ว่า รู้สึกเป็นเกียรติและภูมิใจที่ได้ใส่ชุดนี้รายงานข่าว เพราะเป็นชุดที่สุภาพ มีความสง่า และยังเป็นการแสดงความอาลัย พระบาทสมเด็จพระปรมินทรมหาภูมิพลอดุลยเดช อย่างสูงสุด"ในชีวิตมีโอกาสใส่ชุดไทยน้อยมาก ในส่วนของชุดไทยจิตรลดานั้น ในชีวิตมีโอกาสใส่เพียงครั้ง 3 โดยครั้งแรกเป็นงานหมั้นของตัวเอง ครั้งที่ 2 เป็นงานพระราชพิธีพระบรมศพ สมเด็จพระเจ้าพี่นางเธอ เจ้าฟ้ากัลยาณิวัฒนา กรมหลวงนราธิวาสราชนครินทร์ และในพระราชพิธีพระบรมศพ พระบาทสมเด็จพระปรมินทรมหาภูมิพลอดุลยเดช เป็นครั้งที่ 3 แม้ชุดไทยจิตรลดาจะเป็นชุดที่ใส่แล้วพอดีตัว แต่หากได้ช่างตัดเย็บดี ใช้ผ้าดี ชุดจะมีความยืดหยุ่น และผ้าไหมยังปรับอุณภูมิให้ตามธรรมชาติ คือแม้จะออกภาคสนามก็ให้ความรู้สึกโปร่งสบาย แต่หากเข้ามาประกาศในสตูฯ ที่เป็นห้องแอร์ ก็จะอุ่นโดยอัตโนมัติ"ธนวรรณ ยังกล่าวถึงบางแง่มุมที่เธอได้รับจากชุดไทยจิตรลดาไว้อย่างน่าสนใจด้วยว่า ด้วยความที่ชุดไทยจิตรลดาเป็นชุดพอดีตัวและกระโปรงที่ยาว ทำให้ต้องเปลี่ยนจากวิถีที่เร่งรีบมาเป็นเนิบช้า ได้ตริตรอง พิจารณาสิ่งรอบตัวทั้งการทำงานและการใช้ชีวิตประจำวันได้มากขึ้นยไมพร คงเรือง และ สิรินภา อิ่มศิริ ผู้สื่อข่าวไทยพีบีเอสออนไลน์ รายงาน 
"ศูนย์รักษ์สุนัขหัวหิน" ต้นแบบแก้ไขปัญหาสุนัขจร-ธนาคารเลือดสุนัข พระเมตตาจากในหลวง รัชกาลที่ 9|คุณทองแดงนับเป็นสุนัขทรงเลี้ยงที่คนไทยคุ้นเคยมากที่สุด นอกจากนี้ คุณทองแดงเป็นสุนัขจรจัดมาก่อน โดยในหลวง รัชกาลที่ 9 ทรงเรียกคุณทองแดงว่าพันธุ์เทศ ซึ่งย่อมาจากเทศบาล แต่นั่นกลับเป็นจุดเริ่มต้นให้สังคมไทยสนใจปัญหาสุนัขจรจัดมากขึ้นวันนี้ (27 ต.ค. 2559) ผู้สื่อข่าวรายงานว่า พระบาทสมเด็จพระปรมินทรมหาภูมิพลอดุลยเดช ทรงตระหนักดีถึงการให้โอกาสทางการแพทย์แก่สุนัขจรจัด จนนำมาสู่การจัดตั้งโครงการศูนย์รักษ์สุนัขหัวหิน ต้นแบบการแก้ไขปัญหาสุนัขจรและบริจาคเลือดปัจจุบันสถานการณ์สุนัขป่วยด้วยโรคที่ต้องเปลี่ยนถ่ายเลือด เช่น ภาวะติดเชื้อ หรือโรคพยาธิในเม็ดเลือด รวมถึงการผ่าตัดและอุบัติเหตุ ที่โรงพยาบาลสัตว์ มหาวิทยาลัยเกษตรศาสตร์ หัวหิน พบปีละประมาณ 350 ตัว แต่กลับมีสุนัขที่ได้รับการเปลี่ยนถ่ายเลือดเพียงปีละประมาณ 100 ตัวเท่านั้น สะท้อนถึงปัญหาการขาดแคลนเลือดสุนัขเพื่อการรักษาด้วยน้ำพระราชหฤทัยและพระเมตตาของ พระบาทสมเด็จพระปรมินทรมหาภูมิพลอดุลยเดช มีพระราชประสงค์ให้จัดตั้งศูนย์รักษ์สุนัขหัวหินขึ้นเมื่อปี 2546โดยได้พระราชทานเงินจากการจำหน่ายเสื้อพิมพ์ภาพถ่ายฝีพระหัตถ์ครอบครัวคุณทองแดงจำนวน 5 ล้านบาท แบ่งเป็นทุนในการก่อสร้างอาคาร 4 ล้านบาท ที่เหลืออีก 1 ล้านบาท เป็นทุนในการจัดตั้งมูลนิธิศูนย์รักษ์สุนัขหัวหินในพระบรมราชูปถัมภ์นอกจากนี้ ยังมอบให้เทศบาลเมืองหัวหินดูแลสุนัขจรจัดอย่างเป็นระบบ ทั้งการให้อาหาร รักษาสุขภาพ ฉีดวัคซีน ถ่ายพยาธิ ทำหมันเพื่อควบคุมปริมาณ และเลี้ยงสุนัขให้อยู่กับธรรมชาติ ส่วนสุนัขที่แข็งแรงจะอยู่ในโซนสุนัขให้เลือดหรือธนาคารเลือดทุกสัปดาห์ทีมสัตวแพทย์โรงพยาบาลสัตว์ มหาวิทยาลัยเกษตรศาสตร์ หัวหิน จะเข้าไปเจาะเลือดสุนัข หาตัวที่ไม่ติดโรค ไม่เป็นพยาธิ เกล็ดเลือดไม่จาง ซึ่งสามารถให้เลือดเพื่อนำไปช่วยชีวิตสุนัขตัวอื่นๆ ต่อไปได้ปัจจุบันมีสุนัขจรจัดที่อยู่ในการดูแลของศูนย์รักษ์สุนัขหัวหินเกือบ 1,000 ตัว ซึ่งช่วยแก้ปัญหาสุนัขจรจัดในเมืองท่องเที่ยวอย่างเป็นระบบการเสด็จพระราชดำเนินมาทอดพระเนตร การดำเนินงานที่ศูนย์แห่งนี้เมื่อปี 2557 ของ พระบาทสมเด็จพระปรมินทรมหาภูมิพลอดุลยเดช ยังคงอยู่ในความทรงจำของเจ้าหน้าที่ ซึ่งต่างซาบซึ้งในพระมหากรุณาธิคุณ ที่ทรงใส่พระราชหฤทัยและทรงมีพระเมตตาต่อสัตว์ ซึ่งเป็นแบบอย่างให้น้อมนำไปปฏิบัติเพื่อดูแลสุนัขเหล่านี้อย่างดีที่สุดโครงการนี้ นับเป็นต้นแบบการแก้ปัญหาสุนัขจรจัดอย่างเป็นระบบ ซึ่งปัจจุบันมีองค์กรปกครองส่วนท้องถิ่นหลายแห่งมาศึกษาดูงาน เพื่อนำไปเป็นแบบอย่างการจัดการปัญหาในพื้นที่ทั้งนี้ จิตสำนึกในการดูแลสุนัขของผู้เลี้ยง โดยไม่ทอดทิ้งให้เป็นภาระของผู้อื่น และนึกถึงประโยชน์ส่วนรวมมากกว่าประโยชน์ส่วนตน ตามพระราชดำรัสจึงเป็นสิ่งสำคัญ    
ส่องกลยุทธ์นางงามตอบคำถาม ใช้ “กึ๋น” แบบไหนถึงได้ใจจนคว้ามงกุฎมาครอง  |ชวนวิเคราะห์ถึงกลยุทธ์การตอบคำถามของนางงาม ที่ต้องใช้มากกว่าสติและความมั่นใจ เมื่อเวทีประกวดระดับนานาชาติมักใช้ประเด็นการเมืองและสังคมเป็นคำถามวัดใจรอบสุดท้าย เช่นเดียวกับประเด็นร้อนประธานาธิบดีคนใหม่ของสหรัฐฯ เพื่อคัดเลือกผู้เหมาะสมคว้ามงกุฎวันนี้ (6 พ.ย. 2559) “หากต้องเลือกระหว่าง โดนัลด์ ทรัมพ์ กับ ฮิลลารี คลินตัน เพื่อหยุดยั้งสงครามและความรุนแรง ฉันขอเลือก โดนัลด์ ทรัมพ์ค่ะ ลองคิดดูว่าถ้าเราใช้ความเกรี้ยวกราดของเขามากระตุ้นมวลชน และใช้สิ่งนี่เป็นข้อได้เปรียบได้"คำตอบที่ไม่มีใครคาดคิดของ "นิโคล กอร์โดเวซ" สาวงามจากฟิลิปปินส์ ในรอบตอบคำถามเวทีมิสแกรนด์อินเตอร์เนชันแนล 2016 เพราะถึงแม้เธอจะตอบในสิ่งตรงกันข้ามกับความคาดหวังคนดู หากสามารถใช้ชั้นเชิงการพูดเปลี่ยนเสียงโห่ให้กลายเป็นมงกุฏรองชนะเลิศอันดับ 1 ซึ่งสาวงามจากแดนพันเกาะเผยว่า การเลือกตอบคำถามให้ไม่เหมือนคนอื่น เป็นกลยุทธ์ที่เธอวางไว้แต่แรกเพื่อให้ตัวเองดูแตกต่างเหตุการณ์ดังกล่าวบอกถึงการเตรียมตัวตอบคำถามของนางงาม ว่าการจะพิชิตมงกุฏได้นั้น ยังมาจากกลยุทธ์ส่วนตัวก่อนขึ้นเวทีขณะที่ อริสกา ปุตรี เปอตีวี มิสแกรนด์อินเตอร์เนชันแนล 2016 บอกว่า ในบางเวทีก่อนที่จะถึงรอบแสดงทักษะทางการพูด นางงามอาจพอรู้แนวทางคำถามกว้างๆ เพื่อฝึกซ้อมก่อนได้ แต่ในรอบที่ต้องตอบแบบสดๆ โดยที่ไม่ได้เตรียมตัวก่อนก็ยากที่จะตอบให้ดีและครบถ้วน ความท้าทายของรอบตอบคำถาม ทำให้นางงามหลายประเทศต้องฝึกซ้อมในแทบทุกลมหายใจ เห็นได้จากมิสยูนิเวิร์สคนล่าสุด “เปีย อลอนโซ” ที่มีสมุดโน้ตจดประเด็นคำถามต่างๆ ที่อาจเกิดขึ้นได้บนเวทีประกวด และจะฝึกตอบคำถามเหล่านั้นอยู่เสมอ คำตอบที่ดีหรือแย่ สามารถพลิกชะตาผู้เข้าประกวดได้ทุกเมื่อ อย่าง “มิเรียม ควิมเบา” ตัวเต็งจากฟิลิปปินส์บนเวทีมิสยูนิเวิร์ส ปี 1999 ที่ชวดมงกุฏเพราะตอบคำถามไม่ดีพอ หลังถูกถามความเห็นว่าหากนางงามจักรวาลตั้งครรภ์เธอยังควรครองตำแหน่งต่อหรือไม่โดยเธอพ่ายให้กับ “เอ็มปูเล คเวลาโกเบ้” ผู้ครองตำแหน่งมิสยูนิเวิร์สจากบอสวานา ที่ให้คำตอบว่า "มิสยูนิเวิร์สคือสัญลักษณ์ความเป็นผู้หญิง ดังนั้นถ้าหากเธอตั้งครรภ์จึงไม่เห็นว่าเธอควรสละตำแหน่ง เพราะการที่มีหนึ่งชีวิตอยู่ในร่างกายก็คือการเฉลิมฉลองความเป็นผู้หญิงนั่นเอง"นอกจากชั้นเชิงในการพูด การตอบคำถามโดยรู้จักบริบททางสังคมยังเป็นเคล็ดลับคว้ามงกุฏเช่นกัน เห็นได้จาก “ภรณ์ทิพย์ นาคหิรัญกนก” นางงามจักรวาลคนที่ 2 ของไทย เมื่อถูกถามถึงทักษะการสื่อสารภาษาอังกฤษที่คล่องแคล่ว เธอตอบได้อย่างน่ารักว่าเพราะเธอชอบดูบิ๊กเบิร์ด ตัวละครในรายการสอนภาษาอังกฤษทางโทรทัศน์ชื่อดังของสหรัฐฯ ซึ่งถือเป็นคำตอบที่ได้ใจเจ้าภาพอย่างอเมริกา ซึ่งผู้จัดการประกวดในปีนั้นรอบตอบคำถามอาจเป็นพื้นที่ให้หญิงสาวได้แสดงทัศนคติ และลบคำสบประมาทที่ว่าเวทีขาอ่อนมีแต่เพียงเรื่องความสวยความงามหากอีกแง่หนึ่งในยุคที่การประกวดแต่ละเวทีแข่งขันสูง ยิ่งเวทีไหนตั้งคำถามเชิงการเมืองและสังคมได้เผ็ดร้อนเท่าไหร่ก็อาจเรียกเรตติ้งให้เวทีได้รอบตอบคำถามจึงเป็นมากกว่าแค่องค์ประกอบหนึ่งของการประกวดที่เกิดขึ้นแล้วจบไป แต่ยังเป็นส่วนเติมเต็มที่ขาดไม่ได้ เพราะปฏิเสธไม่ได้ว่าทุกวันนี้เป็นยุคที่เวทีนางงามไม่ต่างจากการดูโชว์ และกลายเป็นธุรกิจบันเทิงไปแล้ว  
30 วัน 30 ภาพ เล่าเรื่องในหลวง รัชกาลที่ 9 ผ่าน "คนตัวจิ๋ว"|จะทำอย่างไรให้คนรุ่นใหม่รู้จักโครงการหลวงมากมายของในหลวงรัชกาลที่ 9 นักทำสื่อสร้างสรรค์ เพจ "คนตัวจิ๋ว" จึงนำเรื่องราวมาบอกต่อผ่านภาพถ่ายโมเดลคนตัวเล็ก เกิดโปรเจ็กต์ 30 วัน 30 ภาพเล่าเรื่องในหลวงรัชกาลที่ 9 ที่ได้รับความสนใจในโลกออนไลน์

มีองค์ประกอบเพียง 3 อย่าง คือเมล็ดถั่วแมคคาดาเมีย กระป๋องใบย่อม และหุ่นโมเดลคนตัวจิ๋ว เมื่อนำมาจัดวางด้วยไอเดีย ก็ได้ภาพผู้คนตัวเล็กขนถั่วแมคคาดาเมียท่าทางแข็งขัน ลูกเล่นของนักถ่ายภาพโมเดล “สุชาณัฐ ชิดไทย” ช่างภาพและผู้ก่อตั้งเพจ “คนตัวจิ๋ว” สื่อถึงชาวไทยภูเขาที่สร้างอาชีพจากโครงการพัฒนาดอยตุงฯ อันเนื่องมาจากพระราชดำริของสมเด็จพระศรีนครินทราบรมราชชนนี ที่ทรงได้รับแรงบันดาลใจจากพระราชกรณียกิจของในหลวงรัชกาลที่ 9 ในการแก้ปัญหาการปลูกฝิ่น นี่เป็นหนึ่งใน 30 ภาพถ่ายคนจิ๋ว ที่นักถ่ายภาพหนุ่มวางเป้าหมายตามโปรเจ็กต์ 30 วัน 30 ภาพบันทึกพระราชดำรัสและพระราชกรณียกิจของพระบาทสมเด็จพระปรมินทรมหาภูมิพลอดุลยเดช ผ่านการถ่ายภาพโมเดลคนจิ๋วแนวถนัด ให้เรื่องราวของในหลวงรัชกาลที่ 9 ยังเล่าขาน ดั่งที่พระองค์เคยตรัสว่า "อย่าจำตัวฉัน แต่ให้จำประโยชน์ที่ฉันทำ"ประยุกต์ของใกล้ตัวเป็นองค์ประกอบในภาพถ่ายคนตัวจิ๋ว อย่างแปรงขัดตัดปลายขนใช้แทนนาข้าว แล้วสร้างฉากก้อนเมฆด้วยการติดสำลีบนแผ่นใส ในภาพถ่ายสื่อความหมายถึงโครงการฝนหลวง เกือบ 3 ปีแล้วที่สุชาณัฐถ่ายภาพเป็นงานอดิเรกลงเพจคนตัวจิ๋วจนมีผู้ติดตามหลักหมื่น หากโปรเจ็กต์ใหม่ที่เล่าเรื่องโครงการหลวงต้องค้นคว้ามากมาย จึงตัดสินใจร่วมโครงการ "เดินทางพ่อ" เดินทางไปเรียนรู้ชุมชนที่ตามรอยพระราชดำริ อ.แม่ลาน้อย จ.แม่ฮ่องสอน เพื่อให้ภาพถ่ายทุกภาพสื่อความหมายถึงพระราชวิริยอุตสาหะของในหลวงรัชกาลที่ 9 ในการพัฒนาความเป็นอยู่ของประชาชนภาพถ่ายคนตัวจิ๋ว 30 ภาพเล่าเรื่องรัชกาลที่ 9 เจ้าของผลงานยินดีให้นำไปใช้ จึงถูกแชร์และใช้ประกอบบทความอย่างแพร่หลาย เป็นความสุขที่ได้ใช้งานถนัดส่งต่อแรงบันดาลใจจากในหลวง     
ข่าวดี! สตรีทอาร์ตร้านน้ำชาฟุเจา ย่านเมืองเก่าสงขลา กลับมาแน่นอนหลังรีโนเวตเสร็จ|ภาพเขียนบนฝาผนังร้านน้ำชาฟุเจา เป็นภาพสตรีทอาร์ตชิ้นแรกของอาคารโบราณในย่านเมืองเก่าสงขลา สะท้อนวิถีชีวิตชาวเมืองสงขลาได้เป็นอย่างดี / แม้วันนี้จะถูกรื้อออกไปเพื่อปรับปรุงอาคาร แต่เจ้าของยืนยันว่าจะนำสตรีทอาร์ตชิ้นนี้กลับมาใหม่ เมื่อซ่อมแซมอาคารแล้วเสร็จภาพชาย 3 คน กำลังนั่งดื่มน้ำชา อ่านหนังสือพิมพ์ พูดคุยกันอย่างมีความสุข ผลงานจิตกรรมรอยแตกของผนังอิฐ อาคารเก่าคลาสสิกสไตล์ชิโนโปรตุกีส อายุเกือบ 100 ปี ซึ่งจำลองบรรยากาศร้านน้ำชาชื่อ "ฟุเจา" ของเมืองสงขลาในอดีต ศิลปะแนวสตรีทอาร์ตชิ้นแรกในย่านเมืองเก่า กลายเป็นจุดขายใหม่ของเมืองสงขลา ที่นักท่องเที่ยวพากันไปถ่ายรูปในแต่ละวันเป็นจำนวนมากศิลปะแนวสตรีทอาร์ตหรือศิลปะข้าถนนในย่านเมืองเก่าสงขลา ทั้งถนนนครนอก นครใน และถนนนางงาม ดร.จเร สุวรรณชาต อาจารย์คณะสถาปัตยกรรมศาสตร์ มหาวิทยาลัยเทคโนโลยีราชมงคลศรีวิชัย สงขลา เปิดเผยว่า เกิดจากแนวคิดของอดีตนายกเทศมนตรีนครสงขลา นายพีระ ตันติเศรณี ที่ต้องการสร้างสีสันบรรยากาศและต้องการให้ถนนในเมืองเก่าสงขลา เป็นถนนสายศิลปะ "ทำทั้งสตรีทอาร์ต และอาร์ตสตรีท คือทำถนนนั้นให้เป็นถนนสายศิลปะ"ปัจจุบันศิลปะแนวสตรีทอาร์ตหรือศิลปะข้างถนนในย่านเมืองเก่าสงขลา ซึ่งเป็นภาพวาดสีน้ำ ได้วาดขึ้นทั้งหมด 15 ชิ้นงาน เนื้อหาบอกเล่าความเป็นมาและวิถีชีวิตของชาวเมืองสงขลา โดยเฉพาะสตรีทอาร์ตที่จำลองบรรยากาศร้านน้ำชาฟุเจา ที่นักท่องเที่ยวให้ความสนใจแวะเวียนมาถ่ายภาพเป็นที่ระลึก เมื่อเดินทางท่องเที่ยวใน จ.สงขลาสำหรับผนังอาคารที่ใช้เป็นพื้นที่ วาดภาพสตรีทอาร์ตร้านน้ำชาฟุเจา ตั้งอยู่บริเวณ 4 แยก ถนนนางงามตัดกับถนนรามัน เป็นอาคารเก่าคลาสสิกสไตล์ชิโนโปรตุกีส สร้างเมื่อ พ.ศ.2462 ปัจจุบันอยู่ในสภาพทรุดโทรม ทำให้เจ้าของอาคารทำการปรับปรุงซ่อมแซม โดยรื้อผนังที่ใช้วาดภาพร้านน้ำชาฟุเจา สตรีทอาร์ตชิ้นแรกในย่านเมืองเก่าสงขลา โดยตัวแทนของเจ้าของอาคารยืนยันว่า จะดำเนินการวาดภาพสตรีทอาร์ตร้านน้ำชาฟุเจาขึ้นมาใหม่ เมื่ออาคารซ่อมแซมแล้วเสร็จชนินทร์ สาครินทร์ รองนายกภาคีคนรักเมืองสงขลาสมาคม กล่าวว่า เดิมร้าน้ำชาฟุเจา เป็นร้านน้ำชาที่เปิดจริงๆตรงนี้ ภาพใหม่ จะเป็นภาพธีมร้านน้ำชาเช่นเดิม แต่จะเป็นอย่างไรนั้น ขอให้ติดตามต่อไปแม้ภาพสตรีทอาร์ตร้านน้ำชา "ฟุเจา" จะถูกรื้อไปในระหว่างการซ่อมแซมอาคารดังกล่าว แต่นักท่องเที่ยวส่วนหนึ่งก็ยังคงแวะเวียนมาถ่ายภาพกับภาพไวนิลขนาดใหญ่ที่เทศบาลนครสงขลา นำมาติดตั้งทดแทนระหว่างการซ่อมแซมอาคาร สะท้อนให้เห็นถึงชื่นชอบกับสตรีทอาร์ตที่สะท้อนเรื่องราววิถีชีวิตและบรรยาศเมืองสงขลาในอดีต
เปิดใจผู้ถ่ายภาพ "ที่ที่พ่อไป" ภาพถ่ายตามรอยเสด็จฯ|ตลอด 70 ปี ที่ทรงครองสิริราชสมบัติ "ในหลวง ร.9" เสด็จพระราชดำเนินไปทุกหนทุกแห่ง เพื่อทอดพระเนตรให้เห็นปัญหาที่แท้จริงของราษฎร มีท่านหนึ่งที่เดินทางไปในที่ที่พระองค์เคยเสด็จฯ เพื่อถ่ายรูปรวมเป็นอัลบั้มที่ใช้ชื่อว่า"ที่ที่พ่อไป" เผยแพร่ในสื่อสังคมออนไลน์สื่อสังคมออนไลน์ได้มีการแชร์ภาพจากผู้ใช้เฟซบุ๊กชื่อว่า James Apisit ได้โพสต์ภาพอัลบั้มภาพชื่อว่า "ที่ที่พ่อไป" ซึ่งเป็นภาพที่ถ่ายรูปภาพของพระบาทสมเด็จพระปรมินทรมหาภูมิพลอดุลยเดช กับสถานที่ที่พระองค์เคยเสด็จพระราชดำเนินไปประกอบพระราชกรณียกิจ 10 ภาพ เช่น ภาพที่ทรงปลูกต้นยูงทองที่มหาวิทยาลัยธรรมศาสตร์ ศูนย์รังสิต เมื่อ พ.ศ.2529 หรือภาพที่ทรงเสด็จฯ ไปที่ทุ่งมะขามหย่อง โครงการในพระราชดำริ โดยภาพชุดดังกล่าวมียอดกดไลค์กว่า 17,000 ครั้ง และถูกแชร์ไปกว่า 28,000 ครั้ง ไทยพีบีเอส พูดคุยกับ อภิสิทธิ์ ศุภกิจเจริญ ผู้ถ่ายรูป "ที่ที่พ่อไป" ชุดนี้ อภิสิทธิ์ กล่าวถึงที่มาของภาพเหล่านี้ว่า เป็นภาพที่ของสถานที่ที่พระองค์ท่านเคยสเด็จพระราชดำเนิน เมื่อประมาณ 20-30 ปีก่อน ตนได้อัดภาพมาแล้วไปจุดที่พระองค์ท่านเคยเสด็จฯ และนำภาพในอดีตไปเทียบกับสถานที่นั้น เช่น ภาพที่ทรงปลูกต้นยูงทองมหาวิทยาลัยธรรมศาสตร์ ศูนย์รังสิต ถ่ายเทียบกับอาคารโดมบริหาร ภาพนี้ตนเห็นจากเพจมหาวิทยาลัย ซึ่งเป็นเหตุการณ์ที่กำลังจะครบ 30 ปี ในไม่อีกกี่วันนี้ จึงเป็นแรงบันดาลใจให้ไปเก็บภาพ ประกอบได้เคยถ่ายภาพต้นไม้ต้นนี้ที่มหาวิทยาลัยเมื่อ 10 ปีที่แล้ว ครั้งยังศึกษาอยู่อีกด้วยภาพที่ประทับใจและน่าจะทำให้พสกนิกรนึกถึงพระองค์ท่าน คือ ภาพที่โรงพยาบาลศิริราชที่ทรงเสด็จฯ ลงมาจากอาคารเฉลิมเกียรติมายังลาน 100 ปี รวมทั้งภาพเมื่อวันที่ 1 กันยายน 2558 ที่ทรงเสด็จฯ ร้านโกลเด้น เพลซ ภายในโรงพยาบาลศิริราช แรงบันดาลใจจากการที่พระองค์ท่านทรงริเริ่มโครงการพระราชดำริที่มีกว่า 4,000 โครงการทั่วประเทศ จึงทำให้อยากจะไปเห็นว่าที่ที่พระองค์ท่านเคยไปเปลี่ยนแปลงไปอย่างไร และก่อให้เกิดประโยชน์ต่อพสกนิกรอย่างไร และอยากให้ประชาชนทั่วไปได้ไปเยี่ยมชม ไม่ใช่ไปท่องเที่ยว แต่อยากให้ไปดูว่าในหลวง รัชกาลที่ 9 ทรงงานหนักอย่างต่อเนื่อง 70 ปี ของการครองราชย์ โครงการแรกที่ไป คือ ประตูน้ำที่ทุ่งมะขามหย่อง จ.พระนครศรีอยุธา ที่ซึ่งเมื่อปี 2555 พระองค์ท่านเสด็จครั้งสุดท้าย โครงการนี้เริ่มขึ้นเมื่อปี 2538 ซึ่งหลังมีน้ำท่วม พระองค์ดำริให้ทุ่งมะขามหย่องเป็นจุดรับน้ำ และมีภาพพระองค์ท่านไปเปิดประตูน้ำเพื่อส่งน้ำให้ชาวนา และยังมีภาพที่ทรงเกี่ยวข้าวในนาข้าวที่พระองค์เปิดประตูน้ำนั้น"ดีใจที่ได้ไป ผมไม่แน่ใจว่าตลอดชีวิตผมต่อจากนี้ ผมจะได้ไปครบทั้ง 4,000 กว่าโครงการหรือเปล่า เมื่อได้ไปยืนอยู่ตรงที่พระองค์ท่านเคยเสด็จ เรารู้สึกว่ายังเหมือนพระองค์ท่านยังมีพระชนม์ชีพอยู่"อภิสิทธิ์ยังบอกอีกว่า จุดต่อไปที่อยากไป คือ เพชรบุรี ประจวบคีรีขันธ์ เช่น โครงการชั่งหัวมัน หรือโครงการพัฒนาห้วยทราย      
"ไม้จันทน์" ในพิธีกรรมเกี่ยวกับความตาย |ธรรมเนียมการใช้ไม้จันทน์มาทำเครื่องเรือน เครื่องหอม ไปจนถึงเป็นเชื้อเพลิงในพิธีศพมีมาแต่โบราณ ด้วยคุณสมบัติสำคัญทั้งมีสีเหลืองสวยและกลิ่นหอม ไม้มงคลนี้จึงมีอยู่ทั้งในพระราชพิธีและวิถีชาวบ้าน วันนี้ (15 พ.ย. 2559) ผู้สื่อข่าวรายงานว่า ภูมิปัญญาการนำไม้จันทน์มาดับกลิ่นเมื่อมีพิธีศพสืบทอดมาแต่โบราณ ทำให้ จารี คงเจริญสุข และชาวบ้านกบเจา อ.บางบาล จ.พระนครศรีอยุธยา ทันเห็นดอกไม้จันทน์ทำจากไม้ไสเป็นแผ่นบางวางไปกับธูป 3 ดอก และท่อนฟืน เมื่อเกือบ 70 ปีก่อนการทำศพแบบโบราณอยู่ในความทรงจำ แต่หลังที่ไม้จันทน์หายากและเป็นหนึ่งในไม้หวงห้าม ดอกไม้จันทน์จากงานฝีมือชาวบ้านรุ่นต่อมา จึงเหลือเพียงส่วนที่เรียกว่าหนวดจันทน์ ทำจากเยื่อไม้หรือเยื่อกระดาษไม่ว่าสีสันรูปแบบของดอกไม้จันทน์จะเปลี่ยนไปอย่างไร แต่ว่าสิ่งหนึ่งที่ยังต้องคงไว้คือเยื่อไม้แบบที่เห็น ในอดีตใช้ไม้จันทน์ที่มีกลิ่นหอมมาทำ ซึ่งชาวบ้านรุ่นก่อนยังทันใช้แต่ปัจจุบันถือเป็นสัญลักษณ์จารี คงเจริญสุข กลุ่มแม่บ้านเกษตรกรทำดอกไม้จันทน์ จ.พระนครศรีอยุธยา เล่าถึงวิธีการทำว่า แต่ก่อนนั้น เขาจะทำเป็นแผ่นบางๆ มีไม่มากมายเหมือนทุกวันนี้ เพราะจะแจกแต่ผู้หลักผู้ใหญ่ พอเห็นดอกไม้จันทน์ก็ได้กลิ่นหอมแล้วส่วน เกศินี คงเจริญสุข กลุ่มแม่บ้านเกษตรกรทำดอกไม้จันทน์ จ.พระนครศรีอยุธยา กล่าวว่า ชาวบ้านเราใช้ไม้อย่างอื่นแทนมานานแล้ว แทบไม่มีกลิ่นอะไร แต่ต้องคงอันนี้ไว้เป็นสัญลักษณ์ของไม้จันทน์การใช้ไม้จันทน์เป็นเชื้อเพลิงมีตำนานตั้งแต่ครั้งพุทธกาล คราวถวายพระเพลิงพระพุทธสรีระ ณ เมืองกุสินารา ครั้งนั้น มัลลกษัตริย์ห่อพระสรีระด้วยผ้าใหม่ซับด้วยน้ำสำลี 500 ชิ้น เชิญขึ้นประดิษฐานบนพระจิตตกาธานเชิงตะกอนไม้หอม ถือเป็นการสักการะสูงยิ่งเรื่องราวของไม้จันทน์ ยังปรากฏในพงศาวดารตั้งแต่สมัยกรุงศรีอยุธยา กล่าวถึงการสำเร็จโทษเจ้านายโดยใช้วิธีทุบด้วยท่อนจันทน์ เชื่อกันว่าเพื่อไม่ให้เลือดตกลงแผ่นดิน นับเป็นการให้เกียรติอย่างหนึ่ง เพราะไม้จันทน์ถือกันมาแต่โบราณว่าเป็นไม้ดีมีค่าหายาก สถานที่ฝังพระศพเจ้านายด้วยวิธีการทุบด้วยท่อนจันทน์สมัยนั้น คือวัดโคกพระยานอกจากเกี่ยวข้องกับความตายซึ่งถูกใช้เป็นเครื่องประหาร ไม้จันทร์ยังใช้เป็นฟืนหรือเชื้อเพลิงสำหรับพระบรมศพหรือพระศพอีกด้วยวัฒนะ บุญจับ ผู้เชี่ยวชาญด้านภาษา วรรณกรรมและวัฒนธรรม บอกว่า ครั้งที่วิทยาศาสตร์ยังไม่เจริญ วิธีการรักษาศพให้กลิ่นเบาบางลงคือการใช้ไม้จันทน์เพราะเป็นไม้ดีมีราคา บ้านเมืองใดมีต้นจันทน์มากเท่ากับมีทรัพยากรสำคัญชนชาติในเอเชียตะวันออกเชียงใต้ยังถือว่า ไม้จันทน์เป็นไม้มงคลที่มีคุณลักษณะพิเศษ ด้วยเนื้อไม้มีสีเหลืองสวยงามและมีกลิ่นหอม แม้จะแห้งก็ไม่ทิ้งกลิ่น ให้ประโยชน์หลากหลายใช้อบร่ำกายให้หอมยามมีชีวิต และเป็นฟืนเผาเมื่อวายชนม์  
สพฉ.แนะ 6 วิธีในสถานการณ์น้ำท่วม |สถาบันการแพทย์ฉุกเฉินแห่งชาติ เปิดเผยแนวทางการปฏิบัติในสถานการณ์น้ำท่วม สถาบันการแพทย์ฉุกเฉินแห่งชาติ เผย แนวทางการปฏิบัติในสถานการณ์น้ำท่วม ดังนี้ 1.สับคัตเอาท์ไฟก่อนออกจากบ้าน แล้วรีบอพยพขึ้นสู่ที่สูง โดยหลีกเลี่ยงแนวธารน้ำ ช่องระบายน้ำ2.ติดตามข่าวสารอย่างใกล้ชิดและปฏิบัติตามคำแนะนำ3.โทรแจ้ง 1669 หากพบผู้ป่วย ผู้บาดเจ็บ ต้องการความช่วยเหลือ4.ห้ามขับรถฝ่ากระแสน้ำท่วม และถ้าน้ำสูงขึ้นรอบๆ รถ ให้ออกจากรถ5.ห้ามเดินฝ่ากระแสน้ำ ต้องสวมเสื้อชูชีพเสมอ และให้ใช้ไม้ปักดินเพื่อคลำทาง เพื่อสังเกตดินว่าตื้นลึกแค่ไหน6.อย่าเสี่ยงช่วยเหลือผู้อื่น หากอุปกรณ์ไม่พร้อม 
คืนชีพ “ทามิย่า” รถซิ่งเด็กยุค 90 สร้างสังคมนักแต่ง สู่นักแข่งแถวหน้าเอเซีย|กลับมาเป็นกระแสอีกครั้งสำหรับรถของเล่นอย่าง "ทามิย่า" หลังเคยฮิตสุดเมื่อกว่า 20 ปีก่อน จากการ์ตูนเรื่องดัง Let’s&Go จุดเริ่มต้นของวงการรถแข่งมินิที่ขับเคลื่อนโดย มอเตอร์ พลังถ่าน และการกลับมาครั้งนี้ไม่ใช่เรื่องการเล่นสนุกเท่านั้น ผู้ชนะยังมีสิทธิ์คว้าตั๋วไปชิงชัยระดับเอเชีย“เชื่อว่าหลายคนต้องมีของเล่น “สักชิ้น” ที่ยังอยู่ในความทรงจำถึงแม้จะผ่านไปกี่สิบปี ของเล่นชิ้นโปรดก็ยังติดอยู่ในใจเสมอ สำหรับผมคือ รถทามิย่า" นายกิตติพงษ์ พุฒพรหม (บอล) วัย 32 อาชีพรับราชการ เจ้าของเฟซบุ๊กเพจ B.M.A RACING FACTORY หนุ่มผู้รักและชื่นชอบในรถแข่งตั้งแต่วัยเด็ก จนได้กลับมาปัดฝุ่นเล่นใหม่อีกครั้งเมื่อไม่นานมานี้ และไม่เพียงแต่กลับมาเล่นปัจจุบันเขายังเป็นผู้จัดทำเพจเฟซบุ๊กให้ผู้ที่สนใจและชื่นชอบเข้ามาแลกเปลี่ยนประสบการณ์พูดคุยกันนายกิตติพงษ์ เล่าว่า เพราะความชื่นชอบการ์ตูนเรื่อง Let’s&Go หรือ “นักซิ่งสายฟ้า” กลายเป็นจุดเริ่มต้นของการเล่นรถ Mini 4WD หรือ “รถทามิย่า” (Tamiya) รถของเล่นติดมอเตอร์ วิ่งด้วยพลังถ่าน รูปร่างโฉบเฉี่ยว สมัยก่อนรู้จักกันในชื่อ “รถตราเพชร” รถก้างมีแต่โครงไว้เล่นแข่งทดสอบความเร็วกับเพื่อน ใครมีถือว่าเจ๋ง เล่นได้ทั้งในรางและนอกรางมอเตอร์ที่นิยมใช้กันในสมัยนั้นจะเป็นมอเตอร์ดำ-แดง อาจไม่เร็วเท่ายุคนี้ ยิ่งใครมีเทคนิคในการพันมอเตอร์ดีหน่อยรถยิ่งแรงวิ่งเร็วกว่าคู่แข่งก็ทำให้ยิ้มออกแน่นอน แต่ปัจจุบันไม่ได้มีแต่การแข่งกันให้รถวิ่งเร็วและแรงเท่านั้น ความสวยของตัวรถ อุปกรณ์ที่ใช้ตกแต่งก็สามารถสร้างสีสัน ความภูมิใจให้ผู้เล่น และประทับใจผู้ชมได้ไม่น้อย“ตอนเด็กราคารถค่อนข้างแพง 300-400 บาท สมัยนั้นใครมีก็เอาไว้อวดเพื่อนได้ ใครอยากได้ก็ต้องเก็บเงินหรือไม่ก็ขอพ่อแม่เอา นำมาแข่งขันกับเพื่อนมอเตอร์ใครแรงกว่า ทำให้รถวิ่งได้เร็วกว่า ถ่านไม่หมดซะก่อน ไม่หลุดรางก็ถึงว่าสุดยอดแล้ว และเราเองก็มีความสุขที่ได้เล่น”  ก่อนหน้านี้ กระแสได้เงียบหายไปกว่า 10 ปี จนปัจจุบัน “รถทามิย่า” ได้กลับมาสร้างสีสันให้กับวงการรถของเล่นอีกครั้ง นั้นอาจเป็นเพราะสื่อสังคมออนไลน์ ทำให้เกิดกลุ่ม คนเล่นรถทามิย่าเพิ่มมากขึ้น ทั้งในกรุงเทพฯ และต่างจังหวัด มีไม่ต่ำกว่า 100 กลุ่ม นอกจากนี้ยังมีกลุ่มคนที่เพิ่งเริ่มชื่นชอบ และเด็กๆ ที่เคยเล่นในอดีตต่างกลับมารวมกลุ่มกันเล่นอีกครั้ง เหมือนเป็นการสานฝันวัยเด็กที่ไม่มีโอกาสได้เล่นรถแข่งทามิย่าไม่ได้มีไว้เล่นสนุกแข่งขันเพียงความเร็ว ความแรงของรถเหมือนในอดีต กติกาการแข่งขัน สนามแข่งก็ได้พัฒนาขึ้นตามยุคสมัยมีความเป็นสากลมากขึ้น นับเป็นอีกหนึ่งความท้าทายให้กับผู้เล่นได้ไม่น้อย  นายกิตติพงษ์ ยังเล่าว่า ของเล่นชิ้นนี้เล่นแล้วไม่น่าเบื่อแน่นอน เพราะนอกจากผู้เล่นจะสามารถปรับแต่งชิ้นส่วนหรืออุปกรณ์ต่างๆ ให้เข้ากับสภาพสนามที่เพิ่มลูกเล่น ความท้าทายให้กับผู้เล่นมากขึ้น มีทั้งการมุด ลอด โค้ง ซิกแซก ไม่เป็นรางตรงๆ แบบในอดีต ผู้เล่นต้องเรียนรู้รถ “ทามิย่า” ในปัจจุบันที่นิยมเล่นกัน 3 รุ่น ได้แก่ รุ่น Open box รุ่น Standard และ รุ่น J-Cup ซึ่งแต่ละรุ่นก็จะมีความแตกต่างกัน คนที่เริ่มเล่นใหม่ๆ ส่วนใหญ่ก็จะเริ่มต้นที่รุ่น Openbox แกะกล่องประกอบก็สามารถเล่นได้เลย แต่หากไม่อยากเล่นคนเดียว ต้องการเพิ่มความสนุกด้วยการร่วมแข่งขันในสนามที่เริ่มมีมากขึ้นเลือกไปทดสอบ ลองเล่น ได้ทั้งเพื่อนเผลอๆ อาจได้รางวัลติดไม้ติดมือกลับบ้านก็ได้  สำหรับผู้ที่ต้องการเริ่มเล่นสามารถหาซื้อได้ทั่วไป ราคาเริ่มต้นมีตั้งแต่หลักร้อยถึงหลักพัน นั้นอาจขึ้นอยู่กับรุ่นและการปรับแต่งเพิ่มเติ่ม อะไหล่แท้ราคาก็พุ่งสูงไปถึงหลักหมื่นต่อคันก็มีหลายคนมองว่าเป็นของเล่นของเด็ก แต่อย่าลืมว่าบางอย่างเด็กก็ทำไม่ได้ เช่น การปรับแต่งที่ต้องใช้เทคนิค ประสบการณ์ของผู้เล่นแต่ละคน การแข่งขันทุกคนสามารถเป็นผู้ชนะได้หมด คนแพ้ก็ต้องหาวิธีการปรับเปลี่ยน เพิ่มเติมอุปกรณ์รถตัวเองให้ดีขึ้น ซึ่งนอกจากจะต้องแข่งกับตัวเองแล้ว ใครที่รู้จักสนามมากกว่า รู้จักรถตัวเองมากกว่า ก็สามารถเป็นผู้ชนะได้ไม่ยาก  ด.ช.สิริภพ ประวัติเลิศวัฒนา (เปา) นักเรียนชั้นประถมปีที่ 5 โรงเรียนสาธิตมหาวิทยาลัยเกษตรศาสตร์ กล่าวว่า เพิ่งสนใจและอยากลองเล่นรถทามิย่า หลังเห็นสนามแข่งในห้างสรรพสินค้า โดยซื้อมาในราคา 500 บาท และมาลองแข่งในสนามนี้เป็นครั้งแรก พ่อแม่ก็สนับสนุน เพราะไม่มีผลกระทบกับการเรียน รู้สึกสนุกและอยากกลับมาเล่นอีก ก่อนหน้านี้เล่นกันดั้ม ขณะที่ พ่อและแม่ของน้องเปา กล่าวว่า พร้อมที่จะให้การสนับสนุนในกิจกรรมที่ลูกสนใจด.ญ.ปาลิตา หาดารา อายุ 8 ปี กล่าวว่า เล่นมาหลายปีแล้ว ลุงเป็นคนชักชวนให้เล่น รู้สึกชื่นชอบ และสนุกทุกครั้งที่ได้เล่น อีกทั้งยังได้พบปะกับเพื่อนคนอื่นๆ แต่งรถเน้นสีสันสดใส สีที่ชอบเป็นพิเศษคือสีชมพู รางวัลล่าสุดที่ได้คือรายการ J-Juniorนายรัตนพงษ์ แตงใย (โน๊ต) อายุ 32 ปี หนึ่งในผู้จัดการแข่งขัน "mimi 4 WD THAILAND CHALLENGE และเจ้าของเฟซบุ๊กเพจ “ทามิย่า MINI 4 WD” เล่าว่า 2 ปีที่ผ่านมา รถแข่งทามิย่าได้รับการพูดถึงขึ้นมาอีกครั้ง นั้นอาจเป็นเพราะเป็นของเล่นที่ใช้แข่งขันได้ สนามการแข่งขันที่เกิดขึ้นมากมายทั้งในกรุงเทพฯและต่างจังหวัด สร้างสังคมนักแข่ง มีการรวมกลุ่ม พบปะแลกเปลี่ยนความคิดเห็นและเทคนิค หรือแม้กระทั่งจัดการแข่งขัน อย่างการแข่งขันรถก่อนหน้านี้ที่มีรถแต่ละรุ่นมีไม่ถึง 100 คัน แต่ปัจจุบันสูงสุดถึง 300-400 คัน  “สนาม” เป็นอีกหนึ่งพื้นที่ที่เปิดโอกาสให้คนเล่นมา "ปล่อยของ" แสดงความสามารถในสิ่งที่ตนเองชอบ และปัจจุบันไม่เพียงเป็นแค่เด็กเท่านั้นที่เล่น มีอยู่ทุกเพศทุกวัย ทั้ง วัยรุ่น วัยทำงาน หรือแม้แต่รุ่นใหญ่วัยเกษียณความสนุกของการแข่งขันรถทามิย่าไม่เพียงแต่นักแข่งอย่างเดียวเท่านั้น ผู้คนที่สัญจรไปมาหลายคนที่เห็น ก็ต้องแวะเข้ามาดู เสียงหัวเราะเฮฮา เสียงเชียร์ของผู้แข่งขันนักแข่ง ยังช่วยสร้างความตื่นเต้น ทำให้สนุกเข้าไปอีก  สำหรับกิจกรรมการแข่งขันจะจัดขึ้นเป็นประจำทุกสัปดาห์ ส่วนใหญ่จะจัดกันในห้างสรรพสินค้า เพราะได้รับความสะดวกสบายทั้งผู้ร่วมแข่งขันและผู้ชม ในการจัดการแข่งขันนอกจากจะทำให้ผู้แข่งและผู้ชมสนุกไปกับเกมแข่งรถแล้วปัจจุบันวงการ “รถแข่งทามิย่า” เปลี่ยนไปมากมีการพัฒนาขึ้นทั้งในเรื่องของ กฎกติกา สนามแข่งขัน รวมไปถึงตัวรถที่มีรูปลักษณ์ดูสวยงาม สีสันยังสดใสมากขึ้น อุปกรณ์ตกแต่งมากมาย คนเล่นเมื่อก่อนต้องการเล่นเพื่อความสนุกอย่างเดียว แต่เดี๋ยวนี้เรามีเงินรางวัลให้ด้วย แถมคนที่ชนะการแข่งขันยังมีโอกาสเป็นตัวแทนประเทศไทยไปแข่งขันถึงต่างประเทศอีกต่างหากนับเป็นอีกก้าวของวงการทามิย่าในเมืองไทยก็ว่าได้ที่ผ่านมา มีตัวแทนประเทศไปแข่งขันทามิย่าในระดับอาเชียกันหลายคน ซึ่งการแข่งขันจัดขึ้นเกือบทุกปีทั้งที่ญี่ปุ่น ฮ่องกง และปีนี้จัดที่ประเทศอินโดนีเซีย แต่ส่วนใหญ่คนก็จะนึกถึงที่ญี่ปุ่นเพราะเป็นสนามแข่งที่ใหญ่อย่าง Japan cup จัดปีละ 1 ครั้งในช่วงปลายปี สำหรับปีนี้ การหาตัวแทนเพื่อไปแข่งขัน ASIA CHALLENGE 2017 ที่ประเทศอินโดนีเซีย ในรุ่น Japan Cup เริ่มเปิดแข่งขันตั้งแต่ วันที่ 11 ก.พ.ที่ผ่านมา สนามแรกที่ห้างสรรพสินค้า HAHA ถนนศรีนครรินทร์ โดยได้รับการตอบรับจากผู้เข้าแข่งขันเป็นอย่างมาก เพื่อคัด 15 คนสุดท้ายเพื่อเข้าไปชิงชัยคว้าโควต้า ในสนามสุดท้าย วันที่ 30 เม.ย.2560 ที่สนามสมุทรปราการ ผู้ชนะก็จะได้รับตั๋วเครื่องบินพร้อมที่พักไปร่วมการแข่งขันนอกจากนี้ ยังมีการแข่งขัน รุ่น Open Box League รุ่น Standard League และ รุ่น Japan Cup League เสียค่าสมัครคันละ 100 บาท ก็สามารถเล่นได้ทันที แต่ละรุ่นจะมีกฎกติกาที่แตกต่างกันไปอย่างรุ่น Open Box สามารถยำอะไหล่ได้ ห้ามใส่กันชน ลูกปืน ตุ้ม ยางเจียร ใช้ถ่านชาร์จหรืออัลคาไลน์ได้ไม่เกิน 1.5V ขณะที่ เงินรางวัลก็มีตั้งแต่ 1,000 – 3,000 บาท พร้อมเหรียญรางวัลวงการรถแข่งทามิย่าในเมืองไทยยังคงต้องพัฒนาต่อไป ทั้งการจัดการแข่งขัน กติกา การเฟ้นหาตัวแทนเพื่อไปชิงชัยในต่างประเทศ อนาคตอยากเชิญนักแข่งจากหลายๆ ประเทศเข้ามาแข่งที่ประเทศไทย ทำให้วงการแข่งรถทามิย่าเป็นที่รู้จักมากขึ้น และให้ไทยเป็นจุดศูนย์กลางมากขึ้น อย่างไรก็ตามสำหรับแผนต่อไปเตรียมพูดคุยภาคเอกชนสนับสนุนเพื่อที่จะก่อตั้งสมาคมรถแข่งทามิย่าโดยเฉพาะ นายรัตนพงษ์ กล่าวนายพงษ์พฒน์ สุวรรณเพ็ญ (พีช) อายุ 30 ปี นักแข่งทามิย่าสังกัดทีม MAD Bulls เล่าว่า ตนเองกลับมาเล่นได้ 6 ปีแล้ว รุ่นหลักๆที่เล่นกันเยอะๆ ก็จะมี J-cup สำหรับเด็กรุ่นใหม่ๆ ที่จะเริ่มเล่นก็จะเริ่มที่ Openbox แต่ผมเริ่มเล่นรุ่น Standard เลย พอเริ่มแข่งได้สักปีเริ่มมีผลงานก็มาเล่น J-cup แทนเพราะเป็นรุ่นที่เล่นกันทั่วโลกความชื่นชอบเล่นทามิย่าแล้วเหมือนมีเพื่อน สนุกได้คิดได้ทำอะไรใหม่ๆ อย่างรถหนึ่งคันก็จะมีการสร้างสรรค์อะไรหลายๆ แบบแล้วแต่คนชอบตอนนี้มีรถที่ใช้แข่ง 13 คัน เรียกได้ได้แชมป์หมดทุกคัน หัวใจหลักที่ทำให้รถกุมชัยชนะได้นั้นอยู่ที่ “เบรก” อุปสรรคในการแข่งทามิย่าคือ มีการกระโดด สลับเลน กลับรถแบบเกือกม้า เพราะฉะนั้นเบรกก็เป็นอีกอย่างหนึ่งที่สามารถทำให้เราเก็บชัยชนะได้สำหรับคนที่ชื่นชอบรถทามิย่าอาจมีค่าใช้จ่ายเกิดขึ้นบ้างในการปรับแต่ง ซื้ออุปกรณ์เสริม อย่างรุ่น Standard 1 คัน ค่าใช้จ่ายรวมๆ แล้วไม่ต่ำกว่า 4,000 บาท ทั้งนี้ก็อาจจะขึ้นอยู่กับอุปกรณ์ที่ใช้ตกแต่งของแต่ละคนด้วย“เล่นของเล่นก็ควรเล่นให้สนุก ไม่ได้คิดว่ามันจะแพงหรือถูกถ้าเล่นแล้วไม่สนุกอย่าไปเล่น เล่นให้สนุกดีกว่า”นายพงษ์พฒน์ กล่าวว่า เสน่ห์ของรถทามิย่าคือ “การกระโดด” อย่าคิดว่า คือ “ความเร็ว” การที่จะทำให้กระโดดลงพื้นได้พอดีเป๊ะทำยังไง อันนี้ก็ขึ้นอยู่กับเทคนิคและประสบการณ์ของแต่ละคน นั้นคือความสนุกของรถทามิย่าก่อนเคยคิดว่าหากมีโอกาสที่จะไปชิงแชมป์โลก แต่ตอนนี้ไม่ได้คิดเล่นเพื่อสนุกดีกว่าเราคิดว่าเราทำกับสนามนี้ให้เต็มที่ก็พอแล้ว ไม่ต้องไปคิดมาก อย่าไปซีเรียสกับของเล่นฝากถึงน้องๆ ที่อยากจะมาเล่นผมแนะนำว่า ถ้าเอาเวลาไปติดเกมชวนเพื่อนมาเล่นทามิย่าดีกว่า ผมกล้าพูดได้เลยว่ามี “สกิล” บางอย่างติดตัวไปแน่นอนยไมพร คงเรือง ผู้สื่อข่าวไทยพีบีเอสออนไลน์ รายงาน
Route 12 "เขาค้อ" เส้นทางท่องเที่ยวสีเขียวตามรอย"ศาสตร์พระราชา"|สกว.ร่วมกับจังหวัดเพชรบูรณ์ และพิษณุโลก เปิดประสบการณ์ท่องเที่ยวเชิงประสบการณ์รูปแบบใหม่ ให้นักท่องเที่ยวเรียนรู้ในนวัตกรรมระดับพื้นที่ของเกษตรกรที่เดินตามแนวทาง "ศาสตร์พระราชา"ของในหลวงรัชกาลที่ 9 หลังจากถูก "ปักหมุด"เป็นสวิตเซอร์แลนด์เมืองไทย มาตั้งแต่ปี 2530 วันนี้ “เขาค้อ” จ.เพชรบูรณ์ สามารถเปิดประตูต้อนรับนักท่องเที่ยวได้มากถึง 2 ล้านคนต่อปี จากเดิมที่มีตัว เลขเพียง 2 แสนคนต่อปีอะไรคือจุดขายของเมืองแห่ง “ต้นค้อ” หากมีไม่ใช่แหล่งท่องเที่ยวตามธรรมชาติบนเทือกเขาเพชรบูรณ์ที่คุ้นหูของนักเดินทาง ไม่ว่าจะเป็นพระตำหนักเขาค้อ ภูทับเบิก อุทยานแห่งชาติน้ำหนาว ทุ่งแสลงหลวง ภูลมโล ดินแดนแห่งซากุระเมืองไทย และวัดพระธาตุผาซ่อนแก้ว แหล่งท่องเที่ยวเชิงวัฒนธรรมแล้ว อนาคต “เขาค้อ” ควรเติบโตอย่างไรและหาอะไรมาเป็นจุดขายสำหรับนักท่องเที่ยวเชิงคุณภาพคำตอบนี้ ถูกจุดประกายขึ้นจากกลุ่มนักวิจัยภายใต้การสนับสนุนของสำนักงานกองทุนสนับ สนุนการวิจัย หรือ สกว. โดยมี รศ.ดร. จิรวัฒน์ พีระสันต์ จากมหาวิทยาลัยนเรศวรจังหวัดพิษณุ โลก ที่มีมุมมองการท่องเที่ยวที่ต่างออกไปภาพเดิม แต่ต้องการสร้างความแตกต่าง และทางเลือกใหม่ที่เรียกว่าการท่องเที่ยวเชิงประสบการณ์ และไม่หยุดเพียงแค่นั้นเพราะยังเน้นความโดดเด่นด้วยการจับเอานวัตกรรมทางด้านศิลปะในการจัด การท่องเที่ยวรูปแบบวัฒนธรรมประ เพณี  วันนี้ทีมข่าว ได้ร่วมเดินทางตามรอย Route 12 ภูหินร่องกล้า-ภูทับเบิก-เขาค้อ ที่แสนคดเคี้ยวผ่านพื้นที่ 3 จังหวัดคือพิษณุโลก เพชรบูรณ์ และเลย ระยะทางกว่า 350 กิโลเมตร   พื้นที่ 3 ไร่ ที่ล้อมรอบด้วยหุบเขาแห่งนี้ถูกเนรมิตให้เป็นดินแดนแห่ง "เขาวงกต" เป็น การออกแบบนวัตกรรมการ เกษตรในแปลงสตอรว์เบอรี่ แห่งแรกของไทย สุทธิพงค์ พลสยม เจ้าของบ้านไร่ไออุ่น บ้านดอกจำปี ต.เขาค้อ จ.เพชรบูรณ์ บอกถึงแนว คิดว่า แบ่งพื้นที่ออกเป็นแปลงผัก 1 ไร่ ครึ่งมีผล ผลิตประเภทผักสลัด ผักกาดขาว และผักสวนครัว ส่วนอีก 1 ไร่ครึ่งทำเป็นเขาวงกตรูปสี่เหลี่ยมผืนผ้า 10 แถว การออกแบบเป็นเขาวงกต เพราะต้องการเพิ่มความรู้ และสร้างความเพลิดเพลินในกิจกรรมท่องเที่ยว นักท่องเที่ยวจะมีความรู้ถึงสายพันธุ์พระราชทานที่นำมาปลูก การใช้ถุงไล่แมลง และใช้การปลูกแบบชีววิถีมาจัดการแปลง ทำ ให้สตอว์เบอรี่ของไร่นี้ จึงกรอบอร่อย เพราะปลูกแบบใส่ใจสิ่งแวดล้อม และใส่ใจต่อผู้บริโภคตามแนวทางคือ" 3 ลด" ลดโลกร้อน ลดสารเคมี และลดต้นทุน ผู้บริโภคจึงได้ทั้งความรู้กลับไป และมีความปลอดภัยในการบริโภค จากหนุ่มวิศวกรเมืองกรุง ที่ยอมละทิ้งความเจริญมุ่งเดินหน้าตามรอยเกษตรทฤษฎีใหม่ของในหลวงรัชกาล 9 มาประยุกต์ใช้ ผ่านมา 2 ปีบ้านไร่ไออุ่นแห่งนี้ กลายเป็นแหล่งเรียนรู้ของชุมชน และติดชื่อการท่องเที่ยว สินค้าที่ติดติดตลาดระดับพรีเมียม ไม่เน้นปริมาณแต่เน้นคุณภาพและความปลอดภัยเป็นหลัก"ผมซาบซึ้งต่อในหลวงรัชกาลที่ 9 ที่ทรงให้ยึดหลักเศรษฐกิจพอเพียง ซึ่งคำสอนของพระองค์ท่านเป็นจุดเปลี่ยนในชีวิต เดิมผมเป็นวิศวกร มนุษย์เงินเดือนแต่ผมไม่มีเวลาสร้างครอบครัว เลยคิดว่าอยากมองความยั่งยืนเลยหันมาทำอาชีพเกษตร ที่หลายคนมองข้ามและบอกว่าไม่สร้างรายได้และจะอยู่ความยั่งยืน แต่เมื่อได้ศึกษา และลงมือทำโดยยึดหลักเศรษฐ กิจพอเพียงของในหลวง มาประยุกต์ใช้ มุ่งเน้นว่าทำตามกำลังที่มี สิ่งที่ทำรู้แจ้งเห็นชัด และค่อยๆ เดินทีละก้าว และทำเกษตรอินทรีย์เพื่อลดปัญหาสิ่งแวดล้อมและให้เกิดการพัฒนาที่ยั่งยืน" สุทธิพงษ์ บอก เช่นเดียวกับแนวทางของ ณัฐวัฒน์ วัฒนาประสิทธิ์ เจ้าของธุรกิจรีสอร์ท เรนฟอเรสท์ ฟาร์ม อ.วังทอง จ.พิษณุโลก เขาบอกว่า ก่อนหน้าเมื่อ 7 ปีก่อน มีความตั้งใจที่จะใช้ชีวิตท่ามกลางธรรมชาติ เพื่อเยียวยาร่างกายหลังประสบอุบัติเหตุจนเกือบพิการ จุดเปลี่ยนจากคนทำงาน ที่ชีวิตพลิกผันมาเป็นเกษตรกร เพราะคำสอนของในหลวงในเรื่องหลักปรัชญาเศรษฐกิจพอเพียง จากวันนั้นจนถึง 7 ปี เขาเลยปรับชีวิตใหม่ หันมาบริหารธุรกิจ ด้วยแนวคิดเศรษฐกิจแบบพึ่งพาตัวเอง ลดรายจ่าย จัดการของเสีย ผลิตอาหารปลอดภัย ใช้พลังงานทดแทน และสร้างเครือข่ายการท่องเที่ยวที่ไม่ทำลายสิ่งแวดล้อมในนามชมรมรักษ์ลำน้ำเข็ก หากใครไปเยือน “ฟอเรสท์ ฟาร์ม” จึงเห็นความต่าง พื้นที่ 7 ไร่ริมแม่น้ำเข็กกลายเป็นสวนผสมผสานของป่าปลูกและป่าที่กินได้ ภายใต้หลัก ป่า 3 อย่าง ประโยชน์ 4 อย่าง โดยมีทั้งไม้ผลกว่า 40 ชนิดพืชผักสวนครัว ไม้ดอกไม้ประดับ เจ้าของสำรวจว่าพื้นที่ไหนที่ดินไม่ดี ปลูกผัก ผลไม้ไม่ขึ้น จะใช้ประโยชน์พื้นที่เป็นฟาร์มเลี้ยงหมูหลุม เลียงไก่ไข่ โดยนักท่องเที่ยวจะได้เรียนรู้ ตั้งแต่ทางเข้าที่ทำเป็นอุโมงค์พืชผัก ที่สามารถกินได้ตามฤดูกาล อย่างช่วงฤดูนี้ จะเห็นทั้งแก้วมังกร ผักบุ้ง มะนาว พืชผักสมุนไพร ผักบุ้ง รวมทั้งดอกสร้อยสยาม ไม้ดอกที่มีเพียงแห่งเดียวของพิษณุโลก  เขา บอกว่า การใช้หลักการพึ่งพาตัวเอง ทำให้ลดรายจ่ายลงถึง 2 เท่าเฉพาะผลิตภัณฑ์ที่ใช้ทำความสะอาดร่างกายที่ใช้ในรีสอร์ท และการดูแลบ้านพัก แต่เหนืออื่นใด ที่ได้กลับมาคือสิ่งแวดล้อม นักท่องเที่ยวได้เรียนกระบวนการรู้สิ่งแวดล้อม และได้ลงมือปฏิบัติในการในการดูแลทรัพยากร เช่นการเก็บขยะในลำน้ำเข็ก และโครงการใหม่ที่เพิ่งเริ่มคือ โตไปด้วยกัน ซึ่งให้นักท่องเที่ยวร่วมปลูกต้นไม้ และดูแลต้นไม้ที่ปลูกนำร่องแล้ว 557 ต้น เพื่อเพิ่มพื้นที่สีเขียว ในมุมมองของ พิบูลย์ หัตถกิจโกศล ผู้ว่าราชการจังหวัดเพชรบูรณ์ ยอมรับว่า แต่ละปี เขาค้อและภูทับเบิก มีนักท่องเที่ยวเดินทางมาประมาณ 2 ล้านคน แบ่งเป็นนักท่องเที่ยวต่างชาติ ประมาณ 10,000 คน ที่เหลือเป็นนักท่องเที่ยวคนไทยเกือบ 2 ล้านคน โดยเฉพาะช่วงฤดู กาล และวันหยุดจะมีมากเป็นพิเศษ ที่ผ่านมาการส่งเสริมการท่องเที่ยวภายในจังหวัดเพชร บูรณ์ มีนักท่องเที่ยวและผู้ประกอบการเข้ามาใช้ประโยชน์ในบนพื้นที่สูง และขาดการดูแลเชิงคุณภาพ "ตอนนี้กำลังจัดทำแผนประชาสัมพัน์ให้นักท่องเที่ยวมาเที่ยวช่วงกลางสัปดาห์ เพื่อให้เกิดการท่องเที่ยวเชิงคุณภาพ ไม่แออัด และกระจายตัวมากขึ้น ผ่านโครงการ Route 12 เพชรบูรณ์ ที่สามารถเดินทางท่องเที่ยวได้ครอบคลุมแหล่งท่องเที่ยวของเพชรบูรณ์ทั้งจังหวัดแล้ว เชื่อมโยงไปยังแหล่งท่องเที่ยวอื่นๆของจังหวัดใกล้เคียงด้วย ในอนาคตมีแนวโน้มที่จำ นวนนักท่องเที่ยวจะเพิ่มขึ้นต่อเนื่อง จึงจำเป็นต้องจัดระบบให้เกิดการท่องเที่ยวแหล่งท่องเที่ยวตามธรรมชาติอย่างมีคุณภาพ ไม่ว่าจะเป็นความสะอาด ความสะดวก และความปลอดภัย เพื่อให้เกิดความประทับนำไปบอกต่อหรือกลับมาท่องเที่ยวอีกครั้ง"   การท่องเที่ยวรูปแบบใหม่เส้นทางหมายเลข 12 ตามรอยศาสตร์พระราชา จึงเป็นอีกหนึ่งทางเลือกใหม่ของนักท่องเที่ยวที่อยากเรียนรู้และสัมผัสประสบการณ์ใหม่  
สุดหรรษาเทศกาลว่าวนานาชาติ หาดชะอำ จ.เพชรบุรี  |นักท่องเที่ยวชาวไทยและต่างชาติ เดินทางมาเที่ยวชมว่าวหลากหลายชนิดบริเวณชายหาดชะอำ จ.เพชรบุรี ในเทศกาลว่าวนานาชาติ 2560 ภายใต้แนวคิด Deep Blue Sea หรือโลกใต้ทะเลที่น่าค้นหา จัดตั้งแต่วันที่ 10-12 มี.ค.นี้ วันนี้ (11 มี.ค.2560) นักท่องเที่ยวคนไทยที่ส่วนใหญ่มาเป็นครอบครัว และชาวต่างชาติจำนวนมาก ต่างถ่ายเซลฟี่รูปคู่กับบรรดาว่าวขนาดใหญ่ โดยเฉพาะฝูงว่าววาฬ ว่าวฉลามวาฬ ว่าวปลาหมึกสีเหลืองสดใส ฉลามวาฬ และว่าวมังกรเขี้ยวกุด จากแอนิเมชั่น ที่นำมาโชว์บริเวณชายหาดชะอำ จ.เพขรบุรี ในงานเทศกาลว่าวนานาชาติ 2560 ภายใต้แนวคิด Deep Blue Sea หรือโลกใต้ทะเลที่น่าค้นหา จัดตั้งแต่วันที่ 10-12 มี.ค.นี้ Image description
สดร.เผย 27 เม.ย.นี้พระอาทิตย์ตั้งฉาก แต่ไม่ใช่วันร้อนที่สุด |สถาบันวิจัยดาราศาสตร์แห่งชาติ ชี้ 27 เม.ย.นี้กรุงเทพพระอาทิตย์ตั้งฉาก ส่วน 20 มี.ค.นี้ เวลากลางวันยาวเท่ากับกลางคืน เรียกวันวสันตวิษุวัต เป็นวันเปลี่ยนฤดูกาล ประเทศทางซีกโลกเหนือนับเป็นวันย่างเข้าสู่ฤดูใบไม้ผลิ  แต่ไม่ใช่วันร้อนที่สุด วันนี้(14 มี.ค.2560) รศ.บุญรักษา สุนทรธรรม ผู้อำนวยการสถาบันวิจัยดาราศาสตร์แห่งชาติ หรือ สดร. บอกว่า ในวันที่ 20 มี.ค.นี้ ดวงอาทิตย์จะขึ้นจากขอบฟ้าทางทิศตะวันออกและตกลับขอบฟ้าทางทิศตะวันตกพอดี ทำให้เป็นวันที่กลางวันยาวเท่ากับกลางคืน ภาษาสันสกฤตเรียกว่า “วันวสันตวิษุวัต (Vernal Equinox) และประเทศทางซีกโลกเหนือนับเป็นวันย่างเข้าสู่ฤดูใบไม้ผลิ ส่วนประเทศในซีกโลกใต้นับเป็นวันย่างเข้าสู่ฤดูใบไม้ร่วง สำหรับประเทศไทยในวันที่ 20 มี.ค.นี้ กรุงเทพมหานคร ดวงอาทิตย์ขึ้น เวลาประมาณ 06.23 น. และจะตก ลับขอบฟ้า เวลาประมาณ 18.28 น. ในแต่ละวันดวงอาทิตย์จะปรากฎในตำแหน่งต่างๆ กัน เปลี่ยนตำแหน่งไปประมาณวันละ 1 องศา หลังจากนี้ ดวงอาทิตย์จะเคลื่อนที่เฉียงไปทางเหนือเรื่อยๆ และหยุดที่จุดเหนือสุดในวันที่ 21 มิ.ย.นี้ หรือที่เรียกว่าวันครีษมายัน หลังจากนั้นจะค่อยๆ เคลื่อนที่เฉียงลงมาทางใต้อีกครั้งหนึ่งดวงอาทิตย์จะอยู่ในตำแหน่งที่ตั้งฉากกับพื้นโลก เฉพาะบริเวณละติจูด 23.5 องศาเหนือ ถึง 23.5 องศาใต้เท่านั้น เนื่องจากแกนโลกเอียง 23.5 องศา ดังนั้นประเทศที่อยู่ในเขตร้อนเท่านั้นที่จะสามารถสังเกตเห็นดวงอาทิตย์ตั้งฉากได้ สำหรับวันที่ 20 มี.ค.นี้ ดวงอาทิตย์จะตั้งฉากกับพื้นที่บริเวณเส้นศูนย์สูตรโลก ส่วนประเทศไทยตั้งอยู่ละติจูดประมาณ 15 องศาเหนือ ดวงอาทิตย์จะตั้งฉากกับกรุงเทพฯ ในวันที่ 27 เม.ย.นี้  
ประกวดสักคิ้วแฟชั่น ครั้งแรกในประเทศไทย |เพราะคิ้วเป็นมงกุฏของใบหน้า เทรนด์ความงามทุกวันนี้จึงต้องใส่ใจคิ้วเป็นพิเศษ การสักคิ้ว จึงเป็นทางลัดที่กำลังเป็นกระแสมาแรงในภูมิภาคอาเซียน ถึงขั้นจัดแข่งขันประกวดสักคิ้วนานาชาติขึ้น โดยจัดในประเทศไทยเป็นครั้งแรกหมดยุคของคิ้วปลิงแล้ว เพราะเทรนด์คิ้วที่ฮิตสุดๆ ตอนนี้คือคิ้วเรียงเส้นเป็นธรรมชาติ แบบที่ในวงการเรียกกันว่า คิ้วสามมิติ หรือถ้าแบบไหนที่ฝนเส้นละเอียดชัดก็เอาไปเลยหกมิติ เป็นการประกวดสักคิ้วชิงแชมป์เอเชียระดับนานาชาติ ที่ถ้าใครผ่านเกณฑ์นี้ ก็ได้ไปต่อ แต่ถ้าใครทำออกมาแล้วดูเป็นปื้น ไม่คม กรรมการก็ทิ้งลงถุงดำทันที เพราะถ้าทำพลาดแล้วไปอยู่บนหน้าคนจริงๆ ก็คงไม่ง่ายที่จะแก้ไข การตัดสินเป็นไปอย่างเข้มข้น เพราะคิ้วเป็นมงกุฏของหน้า งานคิ้วจึงต้องคิดแล้วคิดอีกนายธนพล นิ่มทัยสุข (เติ้ล) นักแสดงหนุ่ม กล่าวว่ามีหลายเหตุผลที่ตัดสินใจทำคิ้ว อันดับหนึ่งก็เพราะแผลเป็นที่ปลายคิ้ว ทำให้ต้องพึ่งเมคอัพเวลามีละคร แต่ติดตรงที่เล่นคิวบู๊ทีไรคิ้วหายทุกที เลยตัดสินใจสักถาวร แก้ปัญหาต้องเติมคิ้วอยู่บ่อยๆ และเจ้าตัวบอกว่าเหมือนได้ของเเถม เสริมโหงวเฮ้งไปในตัว ปรับปรุงใบหน้าเล็กๆ น้อยๆ แต่ช่วยให้การทำงานสะดวกขึ้น“ มีคนทักเยอะว่าถ้าคิ้วแตกจะเก็บเงินไม่ค่อยอยู่ ก็เลยสักคิ้ว ซึ่งทำครั้งเดียวได้ผล 2 อย่างเลย” นายธนพล กล่าวกระแสการสักคิ้วได้รับความนิยมอย่างมาก การประกวดสักคิ้วครั้งนี้ มีกรรมการและผู้ร่วมแข่งแทบจะครบ 10 ประเทศอาเซียน บอกได้ถึงเทรนด์การเสริมความงามที่อยู่ในภูมิภาคอาเซียน ถึงจะเทรนด์เดียวกัน แต่สไตล์นิยมไม่เหมือนกัน บ้านเราอิงเทรนด์คิ้วเกาหลี เรียวตรง ขณะที่จีน เน้นคิ้วเรียวโค้ง“ตอนนี้เปิดสมาคมนักออกแบบตกแต่งคิ้วแล้ว เราพาคนไทยไปแข่งขันต่างประเทศ แข่งขันที่จีน 3 รอบ ครั้งแรกได้ที่ 3 แต่ครั้งต่อๆ ไป ได้ที่ 1 ที่ 2 ด้วยความชำนาญนี้เรานำวิชาสักคิ้วไปถ่ายทอดต่อให้กับชาวเวียดนาม” นางจุไรวรรณ สุดพงษ์ อุปนายกสมาคมนักออกแบบตกแต่งคิ้วประเทศไทย กล่าว ผู้นำเทรนด์ตัวจริงเรื่องการสักคิ้วต้องยกให้เมืองจีน ช่างทำคิ้วของไทยต่างบินไปเอาเทคนิคถึงถิ่นรวมถึงได้ลูกค้าจากที่นั่นมาเสมอ นี่อาจเป็นความงามสูตรเร่งรัด แต่จะต้องคำนึงเรื่องความปลอดภัยของเครื่องมือและความสะอาด   
"ถูกทางเกรียนเมื่อลูกเปลี่ยนเรา" เลี้ยงลูก Gen Z ด้วยแนวคิดเดินหลังลูกของ "เดชรัต สุขกำเนิด"|เพราะเป็นอาจารย์ด้านเศรษฐศาสตร์ "เดชรัต สุขกำเนิด" จึงวางแผนชีวิตอย่างเคร่งครัด แต่สำหรับการเป็นคุณพ่อของลูกๆ ยุคเจน Z ที่เริ่มมีความคิดอ่านของตัวเอง คุณพ่อนักวิชาการจึงเปลี่ยนมุมมองจากผู้ทำหน้าที่สั่งสอนเป็นการแนะนำลูกๆ พร้อมแบ่งปันประสบการณ์ผ่านงานเขียนการ์ดเกมที่มีกติกาง่ายๆ ให้เรียงลำดับเหตุการณ์ประวัติศาสตร์ของประเทศในอาเซียนให้ถูกต้องตามช่วงเวลา ใครแม่นยำกว่าก็คว้าชัยชนะ บอร์ดเกมที่ แดนไทย สุขกำเนิด วัย 12 ปี คิดค้นเพื่อช่วยจำในวิชาเรียน ยังกลายเป็นกิจกรรมสร้างรอยยิ้มในครอบครัว เป็นความประทำใจที่คุณพ่อ เดชรัต สุขกำเนิด นักวิชาการด้านเศรษฐศาสตร์ บันทึกไว้ และยังนำมาปรับใช้ในห้องเรียนที่มหาวิทยาลัยเกษตรศาสตร์ ช่วยให้เรื่องยาก เช่น การจัดสรรทรัพยากร เข้าใจง่ายผ่านเกมหลากหลายรูปแบบ จุดเริ่มต้นจากความห่วงใยว่าลูกชายจะกลายเป็นเด็กติดเกม หากเมื่อได้รู้จักโลกของเด็กรุ่นใหม่และเปิดใจยอมรับ โลกของคนสองวัยจึงกลายเป็นหนึ่งเดียว ส่วนหนึ่งจากประสบการณ์ของคุณพ่อลูกสองที่นำมาแบ่งปันสู่โลกออนไลน์ ก่อนจะกลายเป็นหนังสือ "ถูกทางเกรียนเมื่อลูกเปลี่ยนเรา" "ตอนแรกมีความเป็นห่วงว่าเค้าชอบเล่นเกมมายคราฟมากเลย ไปแอบดูถึงรู้ว่า เกมนี้สามารถเสริมจินตนาการ และเสริมทักษะในการออกแบบ เลยชวนจากมายคราฟ มาใช้เกมที่เกี่ยวกับออกแบบแทน... เราจำเป็นต้องเรียนรู้ให้ทันสิ่งที่เค้าเปลี่ยนไป ถ้าเราเรียนรู้ที่จะรับฟังสิ่งที่เค้าคิด จะทำให้เราสามารถว่าเค้ากำลังพัฒนาไปสู่จุดไหน แล้วเราจะช่วยเติมเค้าได้อย่างไร" เดชรัต พูดถึงจุดเริ่มต้นบทสนทนาสั้นๆที่กลายเป็นจุดเปลี่ยนระหว่างพ่อลูก เมื่อลูกสาวเปิดใจ ผู้ใหญ่ก็พร้อมทบทวน คุณพ่อวัย 49 ปี จึงให้ความสำคัญกับการพูดคุยรับฟังปัญหาของลูกสาววัย 17 ปี ที่มีความสนใจเกินตัวทั้งเรื่องสังคม ระบบการศึกษาไทย ไปจนถึงปรัชญาชีวิต แม้หลายคำถามจากวัยรุ่นยุคเจนเนอเรชั่น Z จะดูต่อต้านกฎระเบียบและเป็นสิ่งที่ผู้ใหญ่ไม่คุ้นเคย หากนี่ก็เป็นช่วงเวลาแลกเปลี่ยนของคนสองวัยที่แสดงถึงความเอาใจใส่ในครอบครัว   "พ่อพยายามทำความเข้าใจเราเรื่อยๆ ไม่คิดแทนเรา เวลามีอะไรพ่อจะถามและอธิบายให้คำปรึกษา ไม่ใช่ในฐานะพ่อ แต่ในฐานะเพื่อนเอาไปใช้ได้จริง" วริษา สุขกำเนิด บอกกับไทยพีบีเอส"มีหลายคำถาม เช่น เราจำเป็นต้องนับถือศาสนามั้ย การที่เป็นคนที่ไม่ได้นับถือศาสนากลายเป็นคนที่ไม่มีจริยธรรมมั้ย อย่างนี้เป็นต้น เรามีการนำมาพูดคุยกัน อย่างที่เขียนไว้ในหนังสือ ตอนหลังผมเน้นแนวคิดเดินตามหลังลูก ให้เค้าเดินนำไป เรามีอะไรก็คุย บอกเค้าได้ แต่หากเราไปเดินข้างหน้าลูก บางทีเราไปบังความคิดของเค้าอีก เพราะว่าเราอาจพาไปในทิศที่เค้าไม่อยากไปก็ได้" คุณพ่อนักวิชาการ ร่วมแบ่งปัน  หลายกิจกรรมใช้เวลากับลูกๆในบ้านเป็นแรงบันดาลใจให้อาจารย์เดชรัต สร้างงานเขียน อย่างหนังสือเล่มแรก บ้านนี้ดีไอวาย เขียนร่วมกับภรรยา ก็เป็นเรื่องของการทำเกษตรสำหรับคนเมือง ส่วนหนึ่งก็เพื่อปลูกฝังวิถีธรรมชาติให้กับลูกๆ ด้วยเพราะทุกกิจกรรมในชีวิตประจำวันเป็นเหมือนการเรียนรู้ ให้สมาชิกในครอบครัวได้เติบโตไปพร้อมกัน คุณพ่อนักวิชาการยังแบ่งปันประสบการณ์เลี้ยงลูกสู่โลกออนไลน์อย่างสม่ำเสมอ หวังให้ครอบครัวได้เห็นมุมมองใหม่ๆในการเลี้ยงลูก เพื่อเท่าทันความคิดของเด็กยุคใหม่ และเข้าใจกันมากขึ้นหนังสือ "ถูกทางเกรียนเมื่องลูกเปลี่ยนเรา" เป็นงานเขียนเล่มที่ 3 ของอาจารย์เดชรัต ซึ่งผลงานสองเล่มก่อนหน้านี้ก็เป็นเรื่องที่ได้แนวคิดมาจากคนในครอบครัวทั้งการทำเกษตรและเรื่องของเกมทางเศรษฐศาสตร์อัญชลี โปสุวรรณ ผู้สื่อข่าวไทยพีบีเอส รายงาน
ปัญหาการบูรณะ  "มัสยิด" 300 ปี|ชมรมโต๊ะอิหม่ามจังหวัดนราธิวาส ยืนยัน ไม่โอนพื้นที่มัสยิด 300 ปี จังหวัดนราธิวาส ศอ.บต. เข้าทำโครงการพัฒนาแหล่งเรียนรู้ และปรับภูมิทัศน์ ที่ต้องใช้งบกว่า 200ล้านบาท เพราะขาดการมีส่วนร่วม --เอกชนไม่มีความชำนาญในการบูรณะ วันนี้(15 มี.ค.2560)ชมรมโต๊ะอิหม่าม จังหวัดนราธิวาส และผู้นำชุมชน ยังคงจับกลุ่มปรับทุกข์ แสดงความกังวลต่อการพัฒนาพื้นที่ของมัสยิด ในโครงการพัฒนาแหล่งเรียนรู้ตะโละมาเนาะ ปรับภูมิทัศน์มัสยิด 300 ปี ซึ่งใช้งบประมาณของศูนย์อำนวยการบริหารจังหวัดชายแดนภาคใต้ หรือ ศอ.บต กว่า 200 ล้านบาทซึ่งผู้นำศาสนา มองว่า ไม่ได้เป็นไปตามเจตนารมณ์ของคนในชุมชน เพราะหลังศอ.บต รับ ปากให้คณะกรรมการอิสลามประจำจังหวัดนราธิวาสเข้ามามีส่วนร่วม แต่เมื่อมีการจัดซื้อจัดจ้างจริง การแสดงความคิดเห็น หรือข้อเสนอแนะของผู้นำศาสนาในประเด็นต่างๆ กลับไม่สามารถทำได้ นอกจากนี้ ผู้นำศาสนายังตั้งข้อสังเกตุว่าบริษัทเอกชนที่ผ่านการจัดซื้อจัดจ้างจาก ศอ.บต ก็มีประสบการณ์ไม่มากนักในการบูรณะโบราณสถานที่เก่าแก่ และไม่เข้าใจอัตลักษณ์ของคนในพื้นที่ที่มีต่อมัสยิดแห่งนี้มูฮัมมัด ซูลฮันลามะนา รองประธานชมรมอิหม่าม จ.นราธิวาส กล่าวว่า ช่วงออกแบบสถาปนิก มีความกังวลมาก เพราะทุกขั้นตอนต้องถามชาวบ้านก่อน ต้องมีการสเก็ตภาพ และถามว่าถ้าเราไม่ต่อสู้ในการออกแบบจะทำให้มีปัญหาในระหว่างดำเนินการก่อนหน้านี้ ศอ.บต ชี้แจงว่า สาเหตุที่ไม่สามารถโอนงบประมาณมาให้อยู่ในความดูแลของคณะกรรมการอิสลาม ประจำจังหวัดนราธิวาสในการดำเนินโครงการนี้ เพราะได้หารือร่วมกับกรมบัญชีกลาง โดยระบุว่า งบอุดหนุนเฉพาะกิจ มิสามารถโอนให้หน่วยงานอื่นได้ แต่ผู้นำศาสนาแย้งว่า ศอ.บต เคยทำหนังสือแจ้งกลับมายังชมรมโต๊ะอิหม่ามเองว่า ได้หารือกับสำนักงบประมาณแล้วว่าสามารถทำได้ จึงไม่ชัดเจนเกี่ยวกับการตีความในการใช้งบประมาณส่วนนี้ ความไม่โปร่งใส่ในการจัดการของ ศอ.บต ทำให้กรรมการมัสยิด 300 ปีและคนในชุมชนยืนยันว่าจะไม่โอนพื้นที่ให้ ศอ.บต เข้ามาจัดทำโครงการ และขอให้ยุติไปจนกว่า ศอ.บต จะให้ภาคประชาชนเข้ามามีส่วนร่วมอย่างแท้จริง  ขณะที่ตัวแทนของสำนักงานคณะกรรมการป้องกันและปราบปรามการทุจริตในภาครัฐ หรือ ป.ป.ท.เขตพื้นที่ 9 ซึ่งได้รับเรื่องร้องเรียนจากกลุ่มผู้นำศาสนาและได้ลงพื้นที่ตรวจสอบ ระบุว่า ป.ป.ท จะเข้ามาดูแลว่าโครงการนี้เป็นไปตามหลักธรรมาภิบาลที่เน้นการมีส่วนร่วมของประชาชนหรือไม่ ใช้เงินคุ้มค่ากับการลงทุนหรือไม่ และจะนำเสนอข้อกังวลของประชาชนสะท้อนไปยังหน่วยงานที่เกี่ยวข้องโครงการแหล่งเรียนรู้ตะโละมาเนาะเกิดขึ้นในสมัยที่ พันตำรวจเอกทวี สอดส่องเป็นเลขาธิการ ศอ.บต โดยศอ.บต.อนุมัติเงินอุดหนุนให้กับชมรมโต๊ะอิหม่าม จัดทำแบบก่อสร้าง ซึ่งในสมัยนั้น ศอ.บต ได้มีหนังสือยืนยันว่า จะให้คณะกรรมการอิสลามประจำจังหวัดนราธิวาสเข้ามามีส่วนร่วมทั้งหมด ก่อนที่รัฐบาลจะอนุมัติงบประมาณ 200 ล้านบาท ซึ่งเป็นงบผูกพัน 4 ปี เพื่อดำเนินโครงการแต่เมื่อมีการเปลี่ยนตัวของเลขาธิการ ศอ.บต ได้มีการจัดซื้อจัดจ้างใหม่ และเริ่มเกิดความขัดแย้งกับผู้นำศาสนา ที่ต้องการให้ระบุเนื้อหาในบันทึกข้อตกลงกับบริษัทผู้รับเหมา ที่จะต้องมีสถาปนิคผู้ควบคุมงาน ซึ่งมีความชำนาญด้านโบราณสถานและศาสนาอิสลาม แต่ทาง ศอ.บต เกรงว่าจะกระทบต่อกับการจัดจ้างบริษัทเอกชนที่ ศอ.บต.ได้ดำเนินการไปก่อนหน้านี้ ทำให้ผู้นำศาสนาถอนตัวออกจากกรรมการจัดซื้อจัดจ้างทั้งหมด และได้ร้องเรียนไปยังหลายหน่วยงาน ทั้งนี้ มัสยิด 300 ปี มีความสำคัญอย่างมากต่อคนในสามจังหวัดชายแดนภาคใต้ ถูกสร้างขึ้นเมื่อปี 2167 มีความแตกต่างจากมัสยิดทั่วไป คือเป็นอาคาร 2 หลังติดกัน และถูกสร้างด้วยไม้ตะเคียนทั้งหลัง ใช้สลักไม้ยึดหลักแทนตะปู รูปทรงอาคารเป็นแบบไทยพื้นเมืองประยุกต์เข้ากับศิลปะจีน และมลายู ซึ่งปัจจุบันมัสยิดนี้ยังเป็นสถานประกอบศาสนกิจของชาวไทยมุสลิมทั้งในและนอกพื้นที่
ต้นเหลืองอินเดีย ออกดอกบานสะพรั่งแล้ว ที่ มจพ.ปราจีนบุรี|มจพ.ปราจีนบุรี เชิญชวนชมความสวยงามของต้นเหลืองอินเดีย ที่ออกดอกบานสะพรั่งปีละ 1 ครั้ง คาดจะร่วงโรยประมาณวันเสาร์ที่ 25 มีนาคมนี้  วันนี้ (23 มี.ค.2560) นายวุฒิชัย ประเสริฐสุข ผู้อำนวยการกองงาน ม.เทคโนโลยีพระจอมเกล้าพระนครเหนือ วิทยาเขตปราจีนบุรี เปิดเผยว่า บริเวณหน้าอาคารคณะอุตสาหกรรมเกษตร ต้นเหลืองอินเดียจำนวน 32 ต้น ออกดอกบานสะพรั่งแล้วตลอดแนวถนนภายในมหาวิทยาลัย โดยต้นเหลืองอินเดีย จะออกดอกเพียงปีละ 1 ครั้ง ๆ ละประมาณ 5 วัน ซึ่งปีนี้จะร่วงโรยประมาณ วันเสาร์ที่ 25 มีนาคมนี้ขณะนี้นักศึกษาและอาจารย์ ต่างถ่ายภาพเก็บไว้เป็นที่ระลึกเเละส่งต่อไปยังสังคมออนไลน์จำนวนมาก จึงเชิญชวนให้ผู้ที่สนใจเดินทางมาถ่ายรูปเก็บไว้เป็นที่ระลึก      
แนะย้อมสีผมสงกรานต์ เลี่ยงย้อมคิ้ว-ขนตา เสี่ยงแพ้ง่าย  |อย.เตือนผลิตภัณฑ์ย้อมผม ที่มีส่วนผสมของ "สีย้อม" อาจก่อให้เกิดอาการแพ้ได้ เช่น พบผื่นขึ้นบริเวณศีรษะ  แนะต้องทดสอบผลิตภัณฑ์ก่อนใช้ และใช้ตามคำแนะนำบนฉลากอย่างเคร่งครัด เทศกาลสงกรานต์ปีนี้ น่าจะกลับมาคึกคักและสนุกสนานกันอีกปี หลังจาก พล.อ.ประวิตร วงษ์สุวรรณ รองนายกรัฐมนตรี และรัฐมนตรีว่าการกระทรวงกลาโหม อนุโลมให้เล่นน้ำบนท้ายรถกระบะได้ แต่ต้องอยู่บนถนนสายรอง ห้ามเล่นบนถนนสายหลัก หรือ ถนนที่ใช้ความเร็ว ข่าวนี้คงทำให้หนุ่มสาวที่อยากเล่นน้ำคลายร้อนยิ้มออกมาได้บ้าง ถ้าไม่มีเรื่องหงุดหงิดใจแล้ว เชื่อว่าสงกรานต์ปีนี้เราจะยังคงเห็นหนุ่มๆ สาวๆ ย้อมสีผมสีสดๆ ท้าทายแสงแดดที่ร้อนระอุเป็นแน่สำนักงานคณะกรรมการอาหารและยา (อย.) เตือนว่า การย้อมสีผมต้องระมัดระวังการใช้ผลิต ภัณฑ์ เพราะอาจต้องเสี่ยงอันตรายจาการใช้ผลิตภัณฑ์ได้ เนื่องจากผลิตภัณฑ์ย้อมผมที่ใช้กันอยู่ มีส่วนผสมของสีย้อม ได้แก่ p-phenylenediamine หรือ PPD ซึ่งอาจก่อให้เกิดอาการแพ้ได้ เช่น พบผื่นขึ้นบริเวณศีรษะประเภทของผลิตภัณฑ์ย้อมสีผมมีหลายชนิด ได้แก่ ครีมปรับสีผม สมุนไพรย้อมผม สีย้อมผมชั่วคราว สีย้อมผมชนิดกึ่งถาวร และสีย้อมผมชนิดถาวร ซึ่งถ้าใช้อย่างถูกวิธีก็ไม่มีปัญหาอย.แนะนำวิธีใช้ผลิตภัณฑ์ย้อมสีผมให้ปลอดภัย-ทดสอบการแพ้โดยทาผลิตภัณฑ์ที่หลังใบหู หรือ ท้องแขน ทิ้งไว้ 24-48 ชั่วโมง-ห้ามใช้ย้อมขนคิ้วและขนตา-ไม่ย้อมผมทิ้งไว้บนศีรษะเป็นเวลานาน -ปฏิบัติตามขั้นตอนที่ระบุไว้บนฉลากอย่างเคร่งครัด-หากใช้แล้วมีความผิดปกติ เช่น แสบ ร้อน คัน ควรหยุดใช้และล้างออกด้วยน้ำทันที
เด็ก 13 ปี แล่นเรือใบข้ามอ่าวไทยตามรอย รัชกาลที่ 9|เปิดประสบการณ์เด็กหญิงวัย 13 ปี แล่นเรือใบด้วยตัวเองในช่วงกลางคืน จากชายหาดหัว หิน จ.ประจวบคีรีขันธ์ ถึงหาดเตยงาม จ.ชลบุรี ระยะทาง 110 กิโลเมตร ตามรอยในหลวงรัชกาลที่ 9เด็กหญิงชาลิสา กฤตนัย หรือ น้องจูล นักแล่นเรือใบวัยเพียง 13 ปี โผเข้าสวมกอดคุณพ่อทันที หลังแล่นเรือใบข้ามอ่าวไทยถึงฝั่งได้สำเร็จ เพราะเป็นการแล่นเรือใบตามรอยเส้นทางทรงเรือใบพระบาทสมเด็จพระปรมินทรมหาภูมิพลอดุลยเดช รัชกาลที่ 9 เมื่อ 51 ปีก่อนกว่าจะมีวันนี้ ชาลิชา ต้องวางแผนออกกำลังกาย ฝึกซ้อมแล่นเรือใบกลางทะเลทุกวันหยุด เกือบ 1 ปีการฝึกฝนอย่างตั้งใจทำให้เธอแล่นเรือใบข้ามอ่าวไทยได้สำเร็จภายในระยะเวลา 21 ชั่วโมง จากอำเภอหัวหิน จ.ประจวบคีรีขันธ์ ถึงหาดเตยงาม จ.ชลบุรี ระยะทาง 110 กิโลเมตรเธอ เล่าด้วยความปลื้มปิติว่า ในหลวงรัชกาลที่ 9 เป็นแรงบันดาลใจสำคัญ ที่ทำให้เธอสนใจแล่นเรือใบตั้งแต่เรียน โดยบอกว่า เริ่มจากตอนแรกๆ เราทำโปรเจ็กที่โรงเรียน สมมุตว่าถ้าเราใช้เรือที่เราเล่นอยู่เป็นเรือขนาดเล็กแล่นข้ามอ่าวไทย จะเล่นได้ไหม เพราะว่าเคยมีคนทำ แต่เป็นเรือที่มีขนาดใหญ่กว่า และในหลวงรัชกาลที่ 9 เคยแล่นข้ามอ่าวไทยเมื่อ 51 ปี ก่อนเราก็คิดว่าเราจะทำได้ไหมเราก็ลองหาข้อมูลดูว่า เราต้องวิ่งระยะทางเท่าไหร่ใช้เวลาเท่าไหร่ เราก็มาคำนวณว่าเราจะทำได้หรือเปล่า แม้ตลอดเส้นทางจะมีคุณพ่อนั่งเรือติดตามอยู่ห่างๆ แต่พ่อของน้องจูล ยอมรับว่า อดเป็นห่วงลูกสาวไม่ได้เพราะบางช่วงมีลมพายุเกือบ 30 นาทีชาติชาย กฤตนัย บอกว่า มีพายุฝนครึ่งชั่วโมงช่วงนั้นคุณพ่อใจไม่ดีเท่าไหร่แต่ก็ใช้เรือติดตามพยายามเข้าใกล้หน่อย เพื่อดูว่ามีอุบัติเหตุ เพื่อที่เราจะไปดูเรื่องความปลอดภัยได้ทัน นอกจากนี้มองว่าการที่เราได้ตามรอยพระองค์ท่านก็จะมีสิ่งที่เกิดขึ้นหลายๆอย่าง อย่างน้อยก็เรียนรู้ในเรื่องของความอดทน การที่เราต้องมุ่งมั่นในงานที่หนักเรื่องที่ยากลำบาก เราก็ต้องทำได้นับว่าเป็นสบการณ์ครั้งสำคัญของชาลิสาและครอบครัว เพราะแม้จะมีอุปสรรคแต่ได้เรียนรู้ความมานะอดทนและความเพียร ตามรอยในหลวงรัชกาลที่ 9 ด้วยความจงรักภักดี สำหรับชาลิสา อีกสิ่งที่เธอทำได้ดีไม่แพ้การเล่นกีฬา คือ การเรียนหนังสือ เทอมนี้เธอทำคะแนนได้เกรด 4 ทุกวิชา แม้จะฝึกซ้อมแล่นเรือใบอย่างหนัก แต่ความเพียรที่ได้จากการแล่นเรือใบ ทำให้วันนี้เธอประสบความสำเร็จทั้งการเรียนและกีฬาไปพร้อมๆกัน     
เปิดหนังสือ “พ่อแม่รู้พวกหนูต้องโอ” ของโอปอล์- หมอโอ๊ค|โอปอล์- หมอโอ๊ค บันทึกประสบการณ์เรื่องราวการคลอดลูกก่อนกำหนดอย่างละเอียด ผ่านตัวหนังสือ เพื่อเป็นวิทยาทานและเป็นกำลังใจให้กับหลายๆ คนที่มีประสบการณ์เดียวกัน วันนี้ (3 เม.ย.2560) ผู้สื่อข่าวรายงานว่าในงานสัปดาห์หนังสือปีนี้ มีหนังสือน่าสนใจมากมาย หนึ่งในนั้นคือ หนังสือ “พ่อแม่รู้พวกหนูต้องโอ” ของคู่รัก ปาณิสรา อารยะสกุล (โอปอล์) สมิทธิ์ อารยะสกุล (หมอโอ๊ค) ที่ถ่ายทอดเรื่องราวการฟันฝ่าอุปสรรคต่างๆ เพื่อคำว่าครอบครัว เจอบทพิสูจน์หนักๆ โดยเฉพาะช่วงที่โอปอล์ตั้งครรภ์หนังสือ "พ่อแม่รู้พวกหนูต้องโอ" มีลักษณะเป็นหนังสือความรู้ก็ไม่ใช่ How to ไม่เชิง เพราะพลิกอ่านแล้วอาจทำน้ำตาไหลได้ ด้วยเรื่องราวสุดดราม่าที่เกิดขึ้นจริง โดยเฉพาะช่วงโอปอล์เจอภาวะคลอดก่อนกำหนด หมอโอ๊คเล่าว่าต้องทำหัวใจให้แกร่ง เป็นเสาหลัก ดูแลอย่างดีสองเดือนเต็ม คุณหมอสั่งโอปอล์ห้ามขยับตัว จะกิน นอน ขับถ่าย อยู่บนที่นอนเท่านั้น เพราะเป็นทางเดียวที่จะยื้อชีวิตลูกๆ รวมทั้งมีช่วงบีบหัวใจ คือ ตอนที่โอปอล์รับยากระตุ้นหัวใจ จนร่างกายแทบทนไม่ไหว“เพื่อเป็นวิทยาทานให้คนรู้ว่า นี่คือเด็กที่คลอดก่อนกำหนด มีรูปลักษณะแบบนี้ เขาต้องฝ่าฟันกับเรื่องอะไรบ้าง อลิน - อลัน เสี่ยงกับการตาบอด หายใจเองไม่ได้ จะมีสมองที่กระทบกระเทือน เวลาปอเดินไปไหนจะมีคนเข้ามาถามว่า ลูกคลอดก่อนกำหนดให้นมอย่างไรและมีวิธีดูแลอย่างไร ปอรู้สึกว่ามีหลายคนที่เจอเรื่องแบบปอ แล้วไม่รู้ว่าต้องทำอย่างไร เราอยากให้มันเป็นเหมือนคู่มือ และเป็นกำลังใจ เพราะรู้ว่ามันไม่ง่าย” ปาณิสรา กล่าว“จริงๆ ผมก็เหมือนคุณพ่อคุณแม่ทั่วไป เวลามีชีวิตแต่งงานชีวิตคนเราเต็มไปด้วยความคาดหวัง เราก็อยากประสบความสำเร็จ อยากมั่งคั่งร่ำรวย แต่ว่าเรื่องทั้งหมดมันตกผลึกให้เรารู้ว่า อะไรคือสิ่งที่สำคัญที่สุดในชีวิต สิ่งที่สำคัญที่สุดของการมีชีวิต คือการมีชีวิต” สมิทธิ์ กล่าว“คนเป็นพ่อ แม่ เขาไม่ต้องรอความผูกพันว่าต้องเลี้ยงดู เอาลูกมากอด มาหอม เรารู้สึกมันคือสัญชาติญาณของพ่อแม่ที่แม้จะยังไม่เห็นหน้าก็ทำทุกอย่างเพื่อเขา” นิติ –ป๋อมแป๋ม กล่าวสำหรับการมีส่วนร่วมของหนังสือเล่มนี้ ทั้งสองแบ่งหน้าที่กันชัดเจน โอปอล์เขียนถึงประสบการณ์ส่วนตัว ส่วนหมอโอ๊คเน้นข้อมูลวิชาการที่เป็นประโยชน์กับคนอ่าน ตามประสาคุณหมอ ลืมไม่ได้คือต้องใส่กำลังใจเยอะๆ ประโยคเด็ดที่หมอโอ๊คบอกว่าช่วยเปลี่ยนความคิดเลยคือ "คุณพ่อคุณแม่ต้องเข้มแข็ง คิดในแง่ดี มีพลังที่จะไปเจอลูกทุกวัน ไม่ใช่ไปนั่งร้องไห้หรือจมอยู่กับปัญหา"ความน่ารักของครอบครัว โอปอล์-หมอโอ๊ค ทำให้มีแฟนๆ จำนวนมาก ยอดติดตามอินสตาแกรมของแม่โอปอล์มากกว่า 4 ล้าน ส่งผลให้อลิน - อลัน เข้าขั้นเป็นซุปตาร์ตัวน้อยอีกคู่ที่เริ่มมีงานอีเว้นท์ทักทายเข้ามา แต่คุณพ่อคุณแม่ขอปฏิเสธไปก่อน เพราะเน้นดูแลเรื่องสุขภาพล้วนๆ รอทั้งคู่อายุซัก 2 ขวบค่อยว่ากัน“ไม่ได้วางแผนไว้เลย ว่าเขาต้องทำนั่นนี่และมีชื่อเสียงอย่างไร จะหาเงินจากมันอย่างไร ทุกอย่างให้เป็นไปตามธรรมชาต ,มีคนติดต่อมาเยอะมาก แต่ไม่รับ รับแค่งานฟรีงานเพื่อนสงสารลูก ,อยากให้เขาโตอย่างไม่กดดันกับเรื่องแบบนี้ แต่ถ้ามีงานจริงๆ ก็ไม่อยากให้เป็นงานที่ฝืน แต่ถ้ามีงานจริงก็ไม่อยากให้เป็นงานที่ฝืน ,ปอเคยทำงานเบื้องหลัง ปอเป็นแคสติ้ง ปอดูแลนักแสดงเด็กเยอะ ปอรู้ว่าการเป็นแสดงเด็กมันลำบาก” สมิทธิ์ - ปาณิสรา กล่าวสำหรับเคล็ดลับการเลี้ยง น้องอลิน-อลัน สไตล์ "โอป-โอ๊ค" ก็เป็นแบบง่ายๆ คือเน้นสอนพัฒนาการด้านอารมณ์และสร้างความรู้ เพื่อเป็นภูมิคุ้มกันให้เขาในวันที่โตขึ้น
อยู่อย่างไรให้สมดุลในยุคสังคมชราภาพ|ผ่านพ้นวันครอบครัวมาไม่กี่วัน แต่จะมีใครหันมองสถาบันครอบครัวที่ถือเป็นส่วนสำคัญที่สุดในสังคมอย่างลึกซึ้งบ้าง โดยเฉพาะสังคมไทยที่นับถอยหลังเข้าสู่สังคมชราภาพ สวนทางกับจำนวนเด็กแรกเกิดที่มีถึง 7 แสนคนต่อปี และอีกไม่ถึง 30 ปีแนวโน้มการเกิดจะลดลงเหลือ 5 แสนคน“นี่ย่อมหมายถึงประชากรที่เข้าจะสู่กำลังแรงงานในอนาคตอันใกล้นี้จะมีจำนวนลดลง” ดร.วาสนา อิ่มเอม ผู้แทนกองทุนประชากรแห่งสหประชาชาติประจำประเทศไทย (UNGPA) กล่าวด้วยความเป็นห่วงขณะร่วมหาทางออกในเสวนาหัวข้อ “Work-Life Balance สไตล์ CEOs” ซึ่งจัดโดยสำนักงานกองทุนสนับสนุนการวิจัย (สกว.) ยิ่งเป็นเรื่องน่าตกใจมากขึ้น เมื่อสำนักงานสถิติแห่งชาติพบข้อมูลเกี่ยวกับสถานการณ์ครอบครัว การเกิดและคุณภาพประชากรว่า หญิงชายที่แต่งงานแล้วไม่มีลูกมีจำนวนเพิ่มมากขึ้น โดยมีสาเหตุจากผู้หญิงขาดแรงจูงใจและขาดนโยบายที่สร้างสมดุลให้กับตัวเองระหว่างการมีครอบครัว มีลูก และความก้าวหน้าในอาชีพการงาน“หากผู้หญิงมีหลักประกันว่า การตั้งครรภ์จะไม่ใช่จุดเปลี่ยนของอาชีพการงาน อัตราการเกิดของประเทศไทยอาจจะไม่ลดลง” ดร.วาสนา กล่าว  ฟังเสียง CEOs หาวิธีสร้างสมดุลชีวิต อัตราการเกิดที่น้อยประกอบกับสังคมที่จะมีแต่คนชรา จึงเป็นโจทย์ที่หาทางออกไม่ง่ายในยุคไทยแลนด์ 4.0 การจัดการเรื่องงานกับครอบครัวจึงต้องทำอย่างสมดุล การพูดคุยกับคนที่ประสบความสำเร็จทั้ง 2 เรื่องจึงเริ่มขึ้น“ตอนมีลูกก็ตกลงกับภรรยาว่า จะช่วยกันดูแล เพราะภรรยาที่เป็นพนักงานธนาคารก็ทำงานหนัก โชคดีที่มีคุณแม่ช่วยดูแล การมีลูกก็เหมือนมีโปรเจกค์ที่ต้องช่วยกัน” เจน นำชัยศิริ ประธานสภาอุตสาหกรรมแห่งประเทศไทย กล่าวแชร์ประสบการณ์เขากล่าวแนะนำว่า คนที่จะตัดสินใจมีลูกต้องคิดให้ไกล ถ้าคิดจะสร้างครอบครัว อาจจะยาก แต่การมีลูกส่วนสำคัญที่สุด คือครอบครัว ถ้าเราสามารถประคับประคองชีวิตคู่ไปได้ตลอดรอดฝั่งถือเป็นตัวช่วยที่ดีที่สุด จะทำให้ลูกมีคุณภาพชีวิตที่ดี โดยเฉพาะเรื่องของอารมณ์ เพราะถ้าครอบครัวดี ลูกจะเห็นคุณค่าที่อยากจะสร้างครอบครัว“สังคมต่อจากนี้จะเป็นงานที่ใช้สมองมากกว่าใช้แรงงาน เราอาจจะทำงานที่ไหนก็ได้ เพียงแค่มีแล็บท็อปและอินเทอร์เน็ต นี่จึงเป็นเหตุผลที่เปิดโอกาสให้คนมีทางเลือกมากขึ้น” เจน กล่าวในฐานะซีอีโอ  ส่วน “บอย หรือ ชีวิน โกสิยพงษ์ นักแต่งเพลงรักระดับต้นของเมืองไทย เขามีทั้งสถานะเป็นคุณพ่อลูก 2 และเป็นผู้บริหารเลิฟอิส จำกัด จึงไม่แปลกที่เขาให้ความสำคัญกับครอบครัวมาเป็นอันดับหนึ่ง ส่วนงานมาเป็นรอง“ก่อนแต่งงานคุยกับภรรยาว่าจะเก็บเกี่ยวความรัก เราจึงลงทุนกับครอบครัวด้วยการให้ความรัก ให้เวลา ส่วนงานเราก็ลงทุนด้วยการให้ความรักและให้เวลาเช่นกัน แต่มาคิดว่า ตอนใกล้ตายใครจะนั่งเฝ้าเรา สุดท้ายลูกเราจะนั่งเฝ้าไข้เรา การมีลูกช่วยให้เราประคองกันไปได้ เพราะว่าลูกเป็นกระดาษทรายคอยขัดให้เรารักกันโดยไม่มีเงื่อนไข” เขาเล่าถึงจุดเริ่มต้นของครอบครัวส่วนการบริหารงานเขาบอกว่า ก็ให้ความสำคัญกับลูกน้อง โดยพยายามบอกให้ทุกคนให้ความสำคัญกับครอบครัว “เพราะถ้าครอบครัวเขาเจ๊ง บริษัทผมก็เจ๊ง” เขากล่าวติดตลก  การพูดคุยสนทนาครั้งนี้มีผู้หญิงเพียงหนึ่งเดียว คือ ดร.เดือนเด่น นิคมบริรักษ์ ผู้อำนวยการวิจัย สถาบันวิจัยเพื่อการพัฒนาประเทศไทย ที่ให้ความสำคัญกับครอบครัวมากกว่างาน“ดิฉันจะไม่รับงานเสาร์อาทิตย์เลย เพราะเป็นเวลาครอบครัว แต่จะส่งสามีไปแทน ถ้าเราเลือกเวิร์คทั้งคู่ก็ไม่ดี อย่างน้อยเด็กต้องมีคนดูแล ดิฉันจะเลือกครอบครัว ไม่ทุ่มให้งานร้อยเปอร์เซ็นต์ เสาร์อาทิตย์จะให้ครอบครัว ส่วนวันธรรมดาก็จะทำงานเต็มที่” เธอบอกเล่าประสบการณ์ส่วนตัวในฐานะที่เป็นแม่และเป็นผู้หญิงทำงาน เธอจึงเห็นปัญหาที่เกิดขึ้นหลังจากมีลูก โดยเฉพาะสถานที่ทำงานบางที่ไม่มีสถานเลี้ยงดูเด็กอ่อน เธอจึงเสนอว่าสถานที่ทำงานบางแห่งควรส่งเสริมเรื่องนี้ ส่วนบทบาทภาครัฐควรดูแลทั้งระบบประกันสังคมและระบบภาษี เพราะนโยบายของรัฐตอนนี้ไม่เอื้อให้คนอยากมีลูก  ส่วนณัฐธีร์ หรือบ็อบ โกศลพิศิษฐ์ ผู้ประกาศข่าว เล่าประสบการณ์ในฐานะคุณพ่อลูก 4 ว่า ถ้าไม่มีงานก็จะบริหารจัดการครอบครัวไม่ได้ เพราะถือเป็นหัวเรือหลักของครอบครัวจึงให้ความสำคัญพอๆ กัน“การทำงานเกือบทุกวันทำให้มีเวลาให้ครอบครัวน้อย จึงต้องหาคนมาช่วยดูแลลูกในงานที่เป็นกิจวัตรประจำวัน แต่เราก็พยายามหากิจกรรมเสริมทักษะลูก อย่างน้องณัฐชาก็ถือเป็นมาตรฐานที่เราพัฒนาไว้ ส่วนเด็กๆ อีก 3 คนจึงต้องใช้พี่สาวเป็นมาตรฐาน ดังนั้น เวลาอยู่กับลูกจึงต้องตัดทุกอย่าง โดยเฉพาะโทรศัพท์” ในฐานะผู้บริหารบริษัทคลิ๊กฟอร์ เคลฟเวอร์ จำกัด เขาจึงปฏิบัติกับพนักงานเสมือนหนึ่งเป็นคนในครอบครัว โดยพยายามเอาใจเขามาใส่ใจเรา เช่น เวลาไปสัมมนาต่างจังหวัดก็จะให้พนักงานพาครอบครัวไปด้วยเพื่อสร้างความสัมพันธ์ในครอบครัว สิ่งเหล่านี้ไม่ต้องรอภาครัฐเรื่องและภาพโดย...หทัยรัตน์ พหลทัพ 
"THAI Alert" แอปพลิเคชันแจ้งภัยร้าย 24 ชั่วโมง |มหาวิทยาลัยธรรมศาสตร์ เปิดศูนย์เฝ้าระวังภัยทางสังคม เพื่อเป็นศูนย์กลางประสานงานออนไลน์ 24 ชั่วโมง เพื่อรองรับภัยสังคมในอนาคตวันนี้ (10 เม.ย.2560) ม.ธรรมศาสตร์ เปิดตัวแอปพลิเคชัน "THAI Alert" หรือ แอปพลิเคชันกระตุ้นจิตสำนึกอาสาสมัครรุ่นใหม่ ที่เปิดโอกาสให้ทั้งนักเรียน อาสาสมัครกระทรวงต่างๆ และประชาชนทั่วไป ใส่ใจสังคม โดยสามารถแจ้งเหตุด่วน เหตุร้าย ผ่านสมาร์ทโฟน ตลอด 24 ชั่วโมง เพื่อเฝ้าระวังภัยต่างๆ ที่อาจเกิดขึ้นในสังคมได้ทุกเวลาแอปพลิเคชันนี้ จะทำหน้าที่ส่งข้อมูลที่ได้รับจากประชาชนไปยังหน่วยงานที่รับผิดชอบ และให้การช่วยเหลืออย่างทันท่วงที และยังสามารถบันทึกข้อมูลกิจกรรมอาสาไว้ในระบบ และรายงานไปยังหน่วยงานต้นสังกัด เช่น ศูนย์ช่วยเหลือทางสังคม กรมป้องกันและบรรเทาสาธารณภัย และสำนักคณะกรรมการพื้นฐานแอปพลิเคชัน "THAI Alert" เปิดให้ดาวน์โหลดในระบบ Android แล้ววันนี้ ส่วนระบบ IOS สามารถดาวน์โหลดได้ตั้งแต่วันที่ 1 พฤษภาคม 2560
“เทพีวัยหวาน” นางงามในวันสงกรานต์|ผู้สูงอายุในเขตเทศบาลเมืองหัวหินเกือบ 30 คน เข้าร่วมกิจกรรมประกวดเทพีวัยหวาน เพื่อสร้างสีสันในช่วงเทศกาลสงกรานต์ และเป็นกิจกรรมพัฒนาคุณภาพชีวิตผู้สูงวัย โดยปีนี้เปิดให้ผู้เข้าประกวดแต่งกายแบบชุดไทย และชุดที่ประดิษฐ์จากวัสดุรีไซเคิล วันนี้ (18 เม.ย.2560) ผู้สื่อข่าวรายงานว่า ผู้สูงอายุในเขตเทศบาลเมืองหัวหิน จ.ประจวบคีรีขันธ์ แต่งกายด้วยชุดไทยและชุดจากวัสดุรีไซเคิล ร่วมประกวดเทพีวัยหวาน ที่เทศบาลเมืองหัวหินจัดขึ้น เมื่อช่วงค่ำวานนี้งานนี้มีผู้เข้าประกวด 26 คน ผู้ประกวดอายุมากที่สุด 85 ปี ผู้เข้าประกวดแต่ละคนแต่งกายกันมาอย่างเต็มที่ โดดเด่นเป็นพิเศษคือชุดที่ผลิตจากวัสดุรีไซเคิล ที่สาวงามวัยหวานแต่ละคนประดิษฐ์คิดค้นกันมาอย่างสวยงาม โดยทำจากซองกาแฟทรีอินวัน ถุงพลาสติก แผ่นซีดี ฝาน้ำอัดลม ถุงใส่ข้าวสารทั้งนี้ ภายหลังจากสาวงามเดินโชว์ในรอบแรก นายกเทศมนตรีเมืองหัวหิน ได้มอบตุ๊กตาคิ๊ตตี้สีชมพู เป็นของที่ระลึก ซึ่งเป็นที่ถูกอกถูกใจผู้เข้าประกวดอย่างมากกิจกรรมดังกล่าวจัดขึ้นเพื่อส่งเสริมให้ผู้สูงอายุในเขตเทศบาลเมืองหัวหิน ได้ทำกิจกรรมร่วมกัน และเป็นการสร้างความรักความสามัคคี ถือเป็นแนวทางการส่งเสริมและพัฒนาคุณภาพชีวิตของผู้สูงอายุที่ถูกต้องและเป็นการสืบสานวัฒนธรรมไทยอันดีงาม เนื่องจากช่วงเทศกาลสงกรานต์ 
บำบัดสัตว์เลี้ยงด้วยพลังจักรวาล|สหรัฐอเมริกา นิยมนำสัตว์เลี้ยง โดยเฉพาะสุนัข แมว มาบำบัดอาการเจ็บป่วยด้วยวิธี"เรกิ" หรือ พลังจักรวาล ใช้เวลาประมาณ 30 นาที -1 ชั่วโมง ราคาประมาณ 6,400 บาท มนุษย์รู้จักและนำวิธีบำบัดแบบองค์รวมตามแนวธรรมชาติหรือที่เรียกกันในภาษาญี่ปุ่น "เรกิ" มาฟื้นฟูและสร้างสมดุลของพลังงานในร่างกายมาเป็นเวลาเนิ่นนานแล้วและปัจจุบันมีการนำวิธีการนี้มาบำบัดสัตว์เลี้ยง ซึ่งกำลังเป็นที่นิยมในสหรัฐอเมริกา การบำบัดสัตว์เลี้ยงที่ล้มป่วยด้วยวิธีบำบัดแบบ "เรกิ" หรือ พลังจักรวาล ที่มีต้นกำเนิดในญี่ปุ่น กำลังได้รับความนิยมอย่างแพร่หลายในย่านเบเวอร์รี ฮิลล์ รัฐแคลิฟอร์เนียของสหรัฐอเมริกาและสัตว์เลี้ยงที่เจ้าของนำมาเข้ารับการบำบัดส่วนใหญ่เป็นสุนัข โดยผู้ให้การบำบัดจะวางฝ่ามือลงบนตัวสุนัขที่เจ็บป่วยเพื่อส่งผ่านพลังงานเข้าไปตัวทำให้มันรู้สึกสงบและผ่อนคลาย ช่วยให้การรักษาของสัตว์แพทย์ได้ผลดียิ่งขึ้น การบำบัดแบบ "เรกิ" ยึดหลักการที่ว่า หากพลังงานลดต่ำ ร่างกายจะต้านทานความเจ็บป่วยได้น้อยลงและหากสัตว์ล้มป่วยหรือได้รับบาดเจ็บ พวกมันจะได้รับผลกระทบจากความเครียดมากขึ้นดังนั้นวิธีบำบัดแบบ "เรกิ" จึงถูกนำมาใช้ร่วมกับการแพทย์แผนปัจจุบันและการแพทย์แผนจีนนอกจากนี้ การบำบัดแบบ "เรกิ" ยังใช้ได้กับสัตว์เลี้ยงมากมายหลายชนิด รวมทั้งสุนัข แมว ม้าและกิ้งก่า ซึ่งเจ้าของที่นำสัตว์เลี้ยงมาเข้ารับการบำบัดด้วยวิธีการนี้่ต่างพอใจกับผลการรักษาที่ช่วยให้สัตว์เลี้ยงมีอาการดีขึ้น โดยการบำบัดใช้เวลาประมาณ 30 นาที ถึง 1 ชั่วโมง ราคาอยู่ 195 ดอลลาร์สหรัฐฯ หรือประมาณ 6,400 บาท 
“พิพิธภัณฑ์แห่งความล้มเหลว” เรื่องผิดพลาดที่เกิดขึ้นได้|พิพิธภัณฑ์แห่งความล้มเหลวที่ประเทศสวีเดน รวบรวมผลงานและผลิตภัณฑ์ที่ประสบความล้มเหลวอย่างสิ้นเชิง เปิดให้ประชาชนทั่วไปเข้าชมแล้ว พิพิธภัณฑ์แห่งความล้มเหลว ตั้งอยู่ที่เมืองเฮลซิงบอร์ก ทางตอนใต้ของสวีเดน เปิดตัวอย่างเป็นทางการเมื่อวันที่ 7 มิถุนายนที่ผ่านมา เป็นพิพิธภัณฑ์ที่รวบรวมสิ่งที่ประสบความล้มเหลว เช่น ซอสมะเขือเทศสีเขียว เกมเศรษฐีของประธานาธิบดีโดนัลด์ ทรัมพ์ หน้ากากเสริมความงามด้วยการใช้ไฟฟ้ากระตุ้นใบหน้านายซามูเอล เวสต์ ภัณฑารักษ์และเจ้าของพิพิธภัณฑ์แแห่งนี้ เปิดเผยว่า แนวคิดของที่นี่คือให้ผู้คนตระหนักว่าความล้มเหลวคือสิ่งที่จำเป็นในการคิดค้นนวัตกรรม และเป็นข้อคิดว่าใครๆ ก็สามารถทำเรื่องที่ผิดพลาดได้ แม้แต่บริษัทใหญ่ๆ ระดับโลกหลายแห่ง ที่ผลิตสินค้าที่ขายไม่ออก ไม่ว่าจะเป็นโคคา โคล่า หรือน้ำหอมของฮาร์เลย์ เดวิดสัน เป็นต้น    
ชวนดูนิทรรศการ "แสตมป์ของพ่อ 2493 |ไปรษณีย์ไทย ชวนเข้าชมนิทรรศการแสตมป์ของพ่อ 2493 เพื่อประโยชน์สุขแห่งมหาชนชาวสยาม ที่ไปรษณีย์กลางบางรัก  ตั้งแต่ 22 มิ.ย.- 31 ต.ค.นี้ โดยจะโชว์แสตมป์หายากในรัชกาลที่  9  ซึ่งมีการจัดทำไว้ 79 ชุด 353 ตราไปรษณียากร หรือแสตมป์เฉลิมพระเกียรติ พระบาทสมเด็จพระปรมินทรมหาภูมิพลอดุลยเดช นับเป็นมรดกอันทรงคุณค่าของพสกนิกรชาวไทย ที่ถ่ายทอดเรื่องราวตลอดรัชสมัยที่ทรงครองสิริราชย์สมบัติ ผ่านแสตมป์ดวงเล็กๆ ให้ปวงชนชาวไทยได้น้อมสำนึกในพระมหา กรุณาธิคุณและน้อมนำหลักคำสอนและโครงการพระราชดำริ ที่ได้พระราชทานไว้ไปปฏิบัติใช้เพื่อความสุขและประโยชน์ส่วนตน และส่วนรวมอย่างยั่งยืน นับตั้งแต่ปีพุทธศักราช 2490 จนถึงเสด็จสวรรคต 13 ตุลาคม 2559 ตลอดระยะ เวลา 70 ปี ไปรษณีย์ไทย ได้จัดสร้างแสตมป์เพื่อเฉลิมพระเกียรติในวาระต่างๆมาโดยตลอด รวมจำนวน 79 ชุด 353 แบบมีจำนวนพิมพ์มากกว่า 2 พันล้านดวง แสตมป์ ดังกล่าวเสมือนเป็นประวัติศาสตร์ของพระมหากษัตริย์ผู้ทรงเป็นศูนย์รวมจิตใจของคนไทยทั้งแผ่นดิน ที่ได้ถ่ายทอดเรื่องราวอันทรงคุณค่าทั้งพระราชประวัติ พระราชพิธีสำคัญ พระราชอัจฉริยภาพ พระราชกรณียกิจ พระเกียรติคุณ พระราชจริยวัตร ที่แสดงถึงความรัก ความห่วงใยมุ่งมั่น ทุ่มเท ของพระผู้ทรงครองแผ่นดินเพื่อประโยชน์สุขแห่งมหาชนชาวสยาม ไว้อย่างสมบูรณ์ ภารกิจการจัดสร้างแสตมป์เฉลิมพระเกียรติ พระบาทสมเด็จพระปรมินทรมหาภูมิพลอดุลยเดช ซึ่งถือเป็นมรดกความทรงจำที่มีคุณค่าทางจิตใจของปวงชนชาวไทย นับเป็นความภาคภูมิใจของคนไปรษณีย์ไทยมาทุกยุคทุกสมัย เช่นเดียวกับครั้งนี้ที่ได้จัดนิทรรศการ "แสตมป์ของพ่อ 2493 เพื่อประโยชน์สุขแห่งมหาชนชาวสยาม" โดยแบ่งเป็น 5 โซน ได้แก่โซนที่ 1 ปฐมบทแห่งความสุขของคนไทยแสตมป์ ที่บันทึกภาพประวัติศาสตร์พระราชพิธีบรมราชาภิเษก เมื่อวันที่ 5 พ.ค. 2493 โซนที่ 2 "2 พระองค์ คู่พระบารมี " โซนที่ 3 4 ภาคเสด็จฯเยี่ยมราษฎร โซนที่ 4 9 ทำเพื่อพสกนิกร ซึ่งจัดแสดงแสตมป์ 9 โครงการพระราชดำริ อาทิ ฝนหลวง ช่างหัวมัน โครงการโทรคมนาคม และแกล้งดิน ซึ่งหลักคำสอนและโครงการพระราชดำริได้พระราชทานไว้ก่อเกิดประโยชน์ต่อประเทศชาติอย่างมหาศาล และหากย้อนไปมองประวัติศาสตร์จะพบว่าประเทศ ไทยอยู่ในสภาวะประเทศผู้นำโลก โดยเฉพาะปรัชญาเศรษฐกิจพอเพียงนั้นไม่ควรเพียงแต่พูดกันตามกระแส แต่หากคิดใคร่ครวญแล้วปฏิบัติจะเป็นประโยชน์ต่อตนเองและส่วนรวมการจัดนิทรรศการแสตมป์ครั้งนี้ คาดหวังที่จะให้เยาวชนและประชาชนได้เกิดแรงบันดาลใจ ในการน้อมนำศาสตร์ของพระราชามาใช้ เพื่อก่อให้เกิดความยั่งยืน ที่องค์การนานาชาติให้การยอมรับไม่ว่าจะเป็น ฝนหลวง ทฤษฎีใหม่ และปรัชญาเศรษฐกิจพอเพียงที่ช่วยให้ประเทศไทยพัฒนามาโดยตลอด หากคนไทยและหรือประเทศต่างๆทั่วโลกได้น้อมนำโครงการพระราชดำริ ของพระบาทสมเด็จพระปรมินทรภูมิพลอดุลยเดช มาปรับใช้ก็จะทำให้สังคมโลกมีความสงบสุข มีความพอเพียงและอยู่ร่วมกันได้อย่างยั่งยืน นิทรรศการ "แสตมป์ของพ่อ 2493 เพื่อประโยชน์สุขแห่งมหาชนชาวสยาม" จัดแสดงที่ไปรษณีย์กลาง บางรัก กรุงเทพฯ ตั้งแต่วันที่ 22 มิ.ย.-31 ต.ค.นี้ พร้อมรับโปสการ์ดและบัตรภาพผนึกตราไปรษณีย์ รัชกาลที่ 9 เป็นของที่ระลึก 
“คาเฟ่อีกาดำ” เปิดสัมผัสเสน่ห์อีกาภายในวันเดียว |หลายคนมีความเชื่อว่าอีกา เป็นสัตว์ที่เกี่ยวข้องกับโชคร้ายลางร้าย โรคภัยไข้เจ็บ และโรคระบาดต่างๆ ทำให้อีกากลายเป็นสัตว์ที่ไม่มีคนชื่นชอบมากนัก แต่คาเฟ่ที่กรุงลอนดอน นำอีกามาให้ทุกคนได้สัมผัสอย่างใกล้ชิด เพื่อให้เห็นว่าพวกมันเป็นสัตว์ที่สวย ฉลาด แสนรู้คาเฟ่แห่งหนึ่งในกรุงลอนดอน ประเทศอังกฤษ นำอีกาตัวสีดำเข้มมาดึงดูดลูกค้า ซึ่งได้รับความสนใจไม่น้อย พร้อมเมนูอาหารในร้านก็ออกแบบให้เป็นรูปของอีกาด้วย   ชาร์ลี กิลมัวร์ ผู้อยู่เบื้องหลังแนวคิดแปลกใหม่นี้เปิดเผยว่า เขาต้องการเปิดมุมมองให้ทุกคนรู้จักอีกาให้ดีมากขึ้น เพราะพวกมันเป็นสัตว์ที่สวยงาม ฉลาดแสนรู้ และมีเสน่ห์ในแบบเฉพาะของตัวเองแต่เป็นที่หน้าเสียดายที่คาเฟ่อีกาดำ ทำขึ้นแค่เพียงชั่วคราวและเปิดให้เข้าชมเพียงวันเดียวเท่านั้น  
รฟท.เตรียมอนุรักษ์อาคารสถานีรถไฟเก่า| การรถไฟแห่งประเทศไทย หรือ รฟท.ยืนยันพร้อมอนุรักษ์อาคารสถานีรถไฟเก่า หลังกระแสต้านรื้อปรับปรุงโครงการก่อสร้างรถรางคู่ ถนนจิระ-ขอนแก่น มีอาคารสถานีรถไฟเก่าที่จะถูกรื้อย้าย 17 สถานี จาก 19 สถานี จากการที่มีประชาชนในพื้นที่ออกมาเรียกร้องคัดค้านให้การรถไฟแห่งประเทศไทย อนุรักษ์อาคารสถานีรถไฟเก่าที่จะต้องถูกรื้อถอนเพื่อก่อสร้างโครงการรถไฟทางคู่เส้นทางชุมชนถนนจิระ – ขอนแก่น ตลอดช่วง 3 เดือนที่ผ่านมานั้น ล่าสุด ตัวแทนการรถไฟแห่งประเทศได้ยืนยันว่า จะกำหนดแผน และงบประมาณในการอนุรักษ์ให้ชัดเจนขึ้นในงานเสวนา “สู่อนาคตมรดกรถไฟไทย” ซึ่งจัดโดยสมาคมอิโคโมสไทย เมื่อวันที่ 24 มิ.ย.ที่ผ่านมา ณ ห้องประชุมดำรงราชานุภาพ พิพิธภัณฑ์สถานแห่งชาติ เพื่อนำเสนอความสำคัญของการอนุรักษ์อาคารสถานีรถไฟเก่า โดยมีผู้แทนการรถไฟแห่งประเทศไทย หรือรฟท. และนักวิชาการด้านสถาปัตยกรรมเข้าร่วมการเสวนา  นายวรรณพ ไพศาลพงศ์ รองวิศวกรใหญ่ด้านการก่อสร้าง ฝ่ายโครงการพิเศษและก่อสร้าง การรถไฟแห่งประเทศไทย ยืนยันว่า จากกระแสการคัดค้านที่มีมากขึ้น ทำให้การรถไฟแห่งประเทศไทยจะกำหนดแผน และงบประมาณในการอนุรักษ์อาคารสถานีรถไฟเก่าให้ชัดเจนขึ้น“ปัญหานี้ได้รับการต่อต้านจากชาวบ้านมาก การรถไฟ ก็คงต้องหาวิธีแก้ที่ให้มีผลกระทบต่ออาคารเดิมให้น้อยที่สุด ก็คงให้ฝ่ายการช่างโยธาเข้ามาดำเนินการก่อน ถ้าไม่ไหวก็คงต้องจ้างผู้รับเหมามาดูแลหรือซ่อมบำรุงอีกที”  ในขณะที่นักวิชาการด้านสถาปัตยกรรมย้ำว่า โดยหลักการของการอนุรักษ์มี 2 รูปแบบ อย่างแรก คือให้อาคารเดิมอยู่ในพื้นที่เดิม ก็จะได้บริบทพื้นที่เดิมด้วย หรืออย่างที่สองคือรื้อย้ายออกไป แต่วิธีนี้ก็จะอนุรักษ์ได้แต่ตัวอาคาร แต่ไม่ได้บริบทพื้นที่เดิม ดังนั้น การกำหนดนโยบายในการอนุรักษควรมีความชัดเจนตั้งแต่แรกว่าจะเป็นในทิศทางใด และเปิดให้ทุกภาคส่วนได้มีส่วนร่วมในการอนุรักษ์อย่างแท้จริง“สิ่งสำคัญที่สุดก็คือ นโยบายต้องมาก่อน ต้องพูดถึงแต่แรกว่าจะเอาทิศทางใด แล้วเรื่องอื่นก็จะตามมา แม้กระทั่งเรื่องงบประมาณหรือท้องถิ่นที่จะเข้ามา”  ทั้งนี้ จากนโยบายการพัฒนาระบบรางด้วยการก่อสร้างรถไฟทางคู่ที่เริ่มดำเนินการมาตั้งแต่ปี 2559 พบว่า ในเส้นทางโครงการก่อสร้างรถไฟรางคู่ถนนจิระ-ขอนแก่น มีอาคารสถานีรถไฟเก่าที่จะถูกรื้อย้าย 17 สถานี จากจำนวน 19 สถานีที่ผ่าน ปัจจุบันรื้อย้ายไปแล้ว 7 แห่ง ส่วนที่เหลือผู้รับเหมาจะดำเนินการรื้อถอนให้แล้วเสร็จ ภายในเดือนตุลาคมนี้
อันซีน  "ทุ่งหิ่งห้อยบก” ค่ายพรหมโยธี |นักท่องเที่ยวแห่ชมความสวยงาม หิ่งห้อยบกนับแสนตัว โชว์แสงไฟระยิบระยับ ในช่วงหน้าฝน ที่กรมทหารปืนใหญ่ที่ 2 รักษาพระองค์ ค่ายพรหมโยธี อ.เมืองปราจีนบุรี  เปิดให้ชมทุกวัน เวลา 19.00 - 21.00 น.วานนี้(21มิ.ย.2560) ผู้สื่อข่าวรายงานว่า ประชาชนจำนวนมากต่างกันมายืนชม หิ่งห้อยที่เริ่ม ที่ทยอยบินขึ้นจากพื้นผิวหญ้าโชว์แสงระยิบระยับภายในค่ายพรหมโยธี อ.เมืองปราจีนบุรี หลังจากเฟชบุ๊ก ของกรมทหารปืนใหญ่ที่ 2 รักษาพระองค์ ค่ายพรหมโยธี อ.เมืองปราจีนบุรี ลงเผยแพร่การปรากฏตัวของหิ่งห้อยในพื้นที่ค่ายทหาร ทำให้มีประชาชน เดินทางไปเฝ้าดูหิ่งห้อยตั้งแต่ช่วงเย็นอย่างคึกคักพ.อ.ไกรภพ ไชยพันธุ์ ผู้บังคับการกรมทหารปืนใหญ่ที่ 2 รักษาพระองค์ กล่าวว่า หิ่งห้อยที่ปรากฏให้เห็น เริ่มเกิดมีมาตั้งแต่ปีที่แล้ว เนื่องจากเป็นพื้นที่ปลูกป่าอยู่ประมาณ 50 ไร่ค่อนข้างอุดมสมบูรณ์ มีระบบนิเวศน์ที่เหมาะสมกับหิ่งห้อยที่จะมาอยู่อาศัยที่นี่ ประกอบกับช่วงฤดูฝนเป็นช่วงที่หิ่งห้อยโตเต็มวัย ในพื้นที่รอบๆ ค่ายก็มีสวนผลไม้ ซึ่งมีการใช้สารเคมีโดยแพร่หลาย หิ่งห้อยจะมีความอ่อนไหวเกี่ยวกับสารเคมีมาก ทางค่ายจะเปิดให้นักท่องเที่ยวเข้าชมทุกวันตั้งแต่เวลา 19.00 - 21.00 น.สำหรับหิ่งห้อยที่ปรากฏในค่ายแห่งนี้จัดเป็นประเภทหิ่งห้อยบก เป็นหนึ่งในสายพันธุ์จาก 21 สายพันธุ์ หิ่งห้อยตัวโตเต็มวัยเพศผู้จะมีปีก กินหอยฝาเดียว ไส้เดือน กิ้งกือ และแมลงตัวเล็ก ๆ เป็นอาหาร มีลักษณะเด่นคือ สามารถทำแสงได้ทั้งระยะหนอน ดักแด้ และตัวเต็มวัย 
“แลร์รี” แชมป์วิ่งหอยทากนานาชาติประจำปี 2017 คว้าใบผักกาดหอมเป็นรางวัล|อังกฤษจัดการแข่งขันวิ่งหอยทากนานาชาติประจำปี มีนักแข่งคลานเชื่องช้าเข้าร่วมกว่า 150 ตัว แชมป์ปีนี้ ได้แก่ แลร์รี ได้รับเหยือกสีเงินใบใหญ่ พร้อมใบผักกาดหอมของโปรดของหอยทากเป็นรางวัลวันนี้ (18 ก.ค.2560) กรรมการจัดการแข่งขันวิ่งหอยทากนานาชาติประจำปี ปล่อยตัวหอยทากจากจุดเริ่มต้นบนโต๊ะกลมเล็กๆ ก่อนที่นักแข่งแต่ละตัวจะเริ่มคลานต้วมเตี้ยม ท่ามกลางเสียงเชียร์รอบสนามแข่งขัน ที่ดัดแปลงมาจากสนามคริกเก็ต ให้เป็นสนามแข่งขันหอยทากชั่วคราวในเมืองคองแฮม มณฑลนอร์ฟอร์ค ประเทศอังกฤษ  การแข่งขันวิ่งหอยทากครั้งแรกจัดขึ้นที่นี่กว่า 60 ปีแล้ว จนกลายเป็นประเพณีที่ชาวเมืองคองแฮม สืบสานมาจนทุกวันนี้  ปีนี้มีหอยทากเข้าร่วมการแข่งขันกว่า 150 ตัว และสร้างรอยยิ้มให้กับผู้ส่งเข้าประกวดและกองเชียร์เป็นอย่างมาก เนื่องจากมีหอยทากหลากหลายสีสันเข้าร่วมแข่งขันกัน บางตัวคลานขึ้นไปบนเปลือกของตัวอื่นๆ จนล้มไปด้วยกัน ขณะที่บางตัวคลานขึ้นไปอยู่บนเปลือกของอีกตัว จนเข้าเส้นชัยพร้อมกัน  สำหรับแชมป์แข่งหอยทากประจำปีนี้ ได้แก่ แลร์รี ซึ่งทารา บีสลีย์ วัย 41 ปี ผู้เป็นเจ้าของ เปิดเผยว่า ได้ฝึกซ้อมกันมาเป็นอย่างดี โดยผู้ชนะได้รับเหยือกสีเงินใบใหญ่ พร้อมใบผักกาดหอมของโปรด ของหอยทากเป็นรางวัล   
พบแหล่งท่องเที่ยวใหม่ "ถ้ำหินงอกหินย้อย" จ.พะเยา|นักท่องเที่ยวและชาวบ้านเข้าชม "ถ้ำหลวง" ถ้ำหินงอกหินย้อยขนาดใหญ่แห่งใหม่ใน อ.ดอกคำใต้ จ.พะเยา มี 5 ห้อง รองรับ 400 คน ขณะที่จังหวัดพะเยาเตรียมส่งเสริมเป็นแหล่งท่องเที่ยวใหม่วันนี้ (29 มิ.ย.2560) ผู้สื่อข่าวรายงานว่า นักท่องเที่ยวและชาวบ้านในชุมชนเข้าเที่ยวชม "ถ้ำหลวง" หรือถ้ำสองพี่น้อง ในหมู่บ้านปางงุ้น ต.หนองหล่ม อ.ดอกคำใต้ จ.พะเยา แหล่งท่องเที่ยวทางธรรมชาติแห่งใหม่ ที่กำลังเป็นที่รู้จักของนักท่องเที่ยว หลังมีการเผยแพร่ข้อมูลความงดงามของถ้ำแห่งนี้ผ่านสื่อสังคมออนไลน์สำหรับเส้นทางการเดินทางไปยังถ้ำหลวง เริ่มต้นโรงเรียนบ้านปางงุ้น เดินขึ้นเนินเขาระยะทาง 1 กิโลเมตร สภาพเส้นทางไม่สูงชันมากนักและสามารถแวะชมธรรมชาติที่สวยงามตลอดเส้นทาง เมื่อถึงบริเวณถ้ำหลวง พบว่ามีสภาพอากาศค่อนข้างเย็นและเงียบสงบ ภายในถ้ำมีขนาดกว้างใหญ่คล้ายห้องโถง 5 ห้อง สามารถรองรับนักท่องเที่ยวไม่ต่ำกว่า 400 คน ส่วนที่บริเวณผนังถ้ำมีหินงอก หินย้อยที่สวยงามมาก ส่งประกายแวววาวระยิบระยับ สร้างความประทับใจให้กับผู้ที่เดินทางมาท่องเที่ยวเป็นอย่างมากนิคม อำพุธ ผู้ใหญ่บ้าน หมู่ที่ 6 ต.หนองหล่ม อ.ดอกคำใต้ จ.พะเยา บอกว่า ถ้ำแห่งนี้ยังเป็นที่ปฏิบัติธรรมของพระสงฆ์ ขณะที่ทางจังหวัดพะเยาเตรียมส่งเสริมให้เป็นแหล่งท่องเที่ยวใหม่ในเร็วๆ นี้  
มนต์เสน่ห์ "ดอกกระเจียว" บานสดใสรับหน้าฝน |ชมความสวยงามของทุ่งดอกกระเจียว ในเขตอุทยานแห่งชาติป่าหินงาม จ.ชัยภูมิ ต้อนรับหน้าฝน มีนักท่องเที่ยวเข้าชมความสวยงามไม่ขาดสาย อวดโฉมนักท่องเที่ยวแล้ว “ดอกกระเจียว” ในอุทยานแห่งชาติป่าหินงาม จ.ชัยภูมิ สัมผัสดอกกระเจียวบานชูช่อ ท่ามกลางขุนเขา ในพื้นที่กว่า 600 ไร่ ซึ่งถือเป็นทุ่งดอกกระเจียวที่ใหญ่และสวยงามที่สุด สุดยอดแหล่งท่องเที่ยวทางธรรมชาติแดนอีสานโดยดอกกระเจียวจะบานอยู่แค่ 4 เดือนเท่านั้น ตั้งแต่เดือนมิ.ย.-ก.ย.ของทุกปี สำหรับ ดอกกระเจียว หรือปทุมมา หรือทิวลิปสยาม เป็นพืชล้มลุกมีเหง้าอยู่ในดิน เมื่อถึงฤดูฝนจะเริ่มผลิใบและดอก ต้นสูงประมาณ 2 ฟุตเท่านั้น มีดอกสีชมพูสดใส       
“ห้องระบายความโกรธแค้น” ธุรกิจสุดชิคเปิด 2 เดือน ชาวเกาหลีใต้ใช้บริการกว่า 1,000 คน |ธุรกิจห้องระบายความโกรธแค้น ที่ให้ผู้ใช้บริการทุบทำลายข้าวของเครื่องใช้เพื่อระบายอารมณ์ กำลังได้รับความนิยมเพิ่มมากขึ้นในเกาหลีใต้ ระยะเวลาเพียง 2 เดือน มีผู้มาใช้บริการแล้วกว่า 1,000 คนวันนี้ (25 ก.ค.2560) สำนักข่าวต่างประเทศรายงานว่า ธุรกิจห้องระบายความโกรธแค้นในกรุงโซล ซึ่งมีบริการหลายระดับราคาให้เลือก แล้วแต่ผู้ใช้บริการว่าจะอยากทำลายข้าวของแค่เล็กๆ น้อยๆ หรือต้องการระบายอารมณ์กับการทุบทำลายวัตถุที่มีขนาดใหญ่   ลูกค้าสามารถนำวัตถุ หรือ สิ่งของ ที่อยากทุบทำลายติดมือมาด้วยได้ แต่ต้องเสียค่าบริการในการเก็บกวาด ซึ่งนอกจากจะเป็นการช่วยระบายความเครียดแล้ว ยังถือเป็นการออกกำลังกาย โดยในเวลาไม่ถึง 2 เดือน ที่เปิดให้บริการ มีลูกค้าเข้ามาใช้บริการแล้วมากกว่า 1,000 คน  จิตแพทย์ระบุว่า ชาวเกาหลีใต้ในช่วงอายุ 20-30 ปี กว่าร้อยละ 53 ต้องพบจิตแพทย์เพื่อขอรับคำปรึกษา เนื่องจากสภาวะเศรษฐกิจ การทำงาน และปัญหาครอบครัว ซึ่งการระบายอารมณ์ด้วยการใช้บริการระบายความโกรธเช่นนี้ ไม่ได้ส่งผลเสียแต่อย่างใด   
กำลังฮิต! หลังคากันฝนรถจักรยานยนต์ สินค้ายอดนิยมช่วงฝนตก|ผู้ใช้รถจักรยานยนต์ในพื้นที่จังหวัดพะเยา นิยมใช้หลังคากันฝนที่ผลิตจากประเทศจีน เนื่องจากสามารถกันแดดและกันฝนได้ดี เหมาะสมกับสภาพอากาศช่วงนี้ วันนี้ (19 ก.ค.2560) ผู้สื่อข่าวรายงานว่า ผู้ใช้รถจักรยานยนต์หลายพื้นที่ในจังหวัดพะเยา ติดหลังคากันฝนสำหรับรถจักรยานยนต์กันอย่างแพร่หลาย หลังจากอุปกรณ์ดังกล่าวสามารถกันแดดและฝนได้ดี   ผู้ค้าหลังคากันฝนสำหรับรถจักรยานยนต์ ระบุว่า หลังคากันฝนเป็นสินค้าที่ผลิตจากประเทศจีน ช่วงนี้ขายได้อย่างต่อเนื่อง เนื่องจากมีฝนตกและสามารถกันฝนได้ดีกว่ากางร่ม โดยจำหน่ายราคา 450-550 บาท ต่อชุด   ติดตั้งง่าย สามารถติดตั้งกับรถจักรยานยนต์ โดยมีสายผูกยึดที่แฮนด์ด้านหน้าและอีกด้านยึดกับเหล็กหลังเบาะรถ หลังติดตั้งแล้วจะมีลักษณะเป็นรูปครึ่งวงกลม โค้งคลุมตัวรถ รวมทั้งคนขี่และผู้ที่นั่งซ้อนท้าย ด้านบนมีลักษณะเป็นผ้าร่มสีต่างๆ หลายสี ส่วนด้านข้าง ด้านหน้า และด้านหลังเป็นพลาสติกสีใส บริเวณกันสาดด้านหน้ามีซิปสามารถเปิดปิดได้    
“แตงโมสี่เหลี่ยม” ผลไม้ยอดนิยมแดนปลาดิบ ลูกละเกือบ 5,000 บาท |แม้ว่าแตงโมสี่เหลี่ยมจะกำเนิดในญี่ปุ่นมานานถึง 30 ปีแล้ว แต่ก็ยังคงเป็นผลไม้ที่ได้รับความนิยมและมีราคาแพง วันนี้ (8 ส.ค.2560) สำนักข่าวต่างประเทศรายงานว่า แตงโมสี่เหลี่ยมถูกคิดค้นขึ้นในประเทศญี่ปุ่นและได้รับความนิยมอย่างต่อเนื่องจนถึงปัจจุบัน ราคาก็ยังไม่ตกทำให้เป็นที่ต้องการของตลาด แม้จะราคาสูงถึงลูกละ 4,000 กว่าบาท แถมเก็บในอุณหภูมิห้องได้นานถึง 1 เดือน  ผู้คิดค้นแตงโมสี่เหลี่ยมเป็นเกษตรกรในเมืองเซนสึจิ ในจังหวัดคางาวะ ที่ทดลองปลูกแตงในพิมพ์สี่เหลี่ยม ทำให้แตงโมออกมามีรูปทรงสี่เหลี่ยมจัตุรัส ช่วยประหยัดพื้นที่ในการจัดเก็บในตู้เย็นและสะดวกในการขนส่งเป็นระยะทางไกล โดยแตงโมสี่เหลี่ยมถูกคิดค้นขึ้นมาเพื่อเป็นของตกแต่งในบ้านมากกว่าเป็นผลไม้ที่รับประทานในช่วงฤดูร้อน  แตงโมสี่เหลี่ยมยังช่วยจุดประกายความคิด ทำให้เกิดการคิดค้นผลไม้ในรูปทรงอื่นๆ เพื่อเพิ่มมูลค่า รวมทั้งแตงโมรูปหัวใจและรูปพีระมิด 
ท้าลมหนาวรับปีใหม่ ที่สวนพฤกษศาสตร์บ้านร่มเกล้าฯ |ชวน "ห่มหมอก กอดหนาว ดูดาวบนภู" ที่ สวนพฤกษศาสตร์บ้านร่มเกล้าฯ จ.พิษณุโลก ในวันที่ 1 พ.ย. 60 - 31 ม.ค. 61 วันนี้ (16 พ.ย.2560) นายจรัญ มากน้อย รักษาการหัวหน้าสวนพฤกษศาสตร์บ้านร่มเกล้า พิษณุโลกในพระราชดำริ กล่าวว่า สวนพฤกษศาสตร์บ้านร่มเกล้าฯ ร่วมกับ การท่องเที่ยวแห่งประเทศไทยสำนักงานพิษณุโลก ได้จัดงาน "ห่มหมอก กอดหนาว ดูดาวบนภู" ระหว่างวันที่ 1 พ.ย.2560 - 31 ม.ค.2561 ชวนนักท่องเที่ยวท้าลมหนาวท่ามกลางขุนเขา ไอหมอก และชมพฤกษานานาพันธุ์ ณ สวนพฤกษศาสตร์บ้านร่มเกล้าฯ ที่จัดตั้งขึ้นเมื่อ พ.ศ.2542 ตามพระราชดำริของสมเด็จพระนางเจ้าสิริกิติ์ พระบรมราชินีนาถ ในรัชกาลที่ 9 ที่มีความสูงจากระดับน้ำทะเลถึง 750 - 1,280 เมตร บนพื้นที่ 1,385 ไร่ภาพ โดย องค์การสวนพฤกษศาสตร์แห่งชาติภาพ โดย องค์การสวนพฤกษศาสตร์แห่งชาติ เปิดให้นักท่องเที่ยวได้สัมผัสธรรมชาติ โดยการนั่งรถอีแต๊กแบบแอดเวนเจอร์ ชมสีสันพรรณไม้บนภูสูง ชมร่องรอยประวัติศาสตร์หลุมบังเกอร์บ้านร่มเกล้า ชมฟักทองยักษ์บิ๊กมูน การปรุงน้ำผักสมุนไพรสูตรพิเศษ กิจกรรมประดิษฐ์สิ่งของจากพรรณไม้แห้งและร่วมสร้างสรรค์เมนูอาหารกับเชฟประจำบ้านอาหารพื้นถิ่น รวมถึงการชมวิวทะเลหมอกยามเช้าก่อนพระอาทิตย์ขึ้น ณ จุดชมวิวค้อเดียวดาย ที่สามารถเห็นทิวทัศน์ของประเทศไทย 3 จังหวัด ได้แก่ พิษณุโลก เลย อุตรดิตถ์ รวมไปถึงทิวทัศน์ของประเทศลาวอีกด้วยภาพ โดย องค์การสวนพฤกษศาสตร์แห่งชาติภาพ โดย องค์การสวนพฤกษศาสตร์แห่งชาติในช่วงค่ำ นักท่องเที่ยวจะได้สัมผัสกับอากาศหนาวเย็น พร้อมชมหมู่ดาวเต็มท้องฟ้าที่ลานชมดาว อีกทั้งสวนพฤกษศาสตร์บ้านร่มเกล้าฯ จัดให้มีพื้นที่กางเต็นท์สำหรับคนที่นำอุปกรณ์มาเอง คิดค่าเช่าสถานที่ 100 บาทต่อหลังต่อคืน พร้อมเปิดบริการเช่าเต็นท์สำหรับ 2 คน 200 บาทต่อหลังต่อคืน และเต็นท์สำหรับ 4 คน 350 บาทต่อหลังต่อคืน นอกจากนี้ยังมีชุดเครื่องนอนให้เช่า 100 บาทต่อชุดต่อคืน เพื่ออำนวยความสะดวกแก่นักท่องเที่ยวที่ี่ต้องการใกล้ชิดกับธรรมชาติภาพ โดย องค์การสวนพฤกษศาสตร์แห่งชาติภาพ โดย องค์การสวนพฤกษศาสตร์แห่งชาติ นอกจากนี้นักท่องเที่ยวจะได้ดื่มด่ำกับธรรมชาติอย่างใกล้ชิด รวมทั้งชื่นชมพรรณไม้ประจำถิ่นบนดอยสูงที่หายากและใกล้สูญพันธุ์ เช่น สร้อยสยาม ประทัดดอย กล้วยไม้ดง กุหลาบพันปี ต้นค้อ อีกทั้งยังสามารถแวะพักผ่อนตามแหล่งท่องเที่ยวอื่นๆ ที่อยู่ในเส้นทาง ทั้งอุทยานแห่งชาติน้ำตกชาติตระการ สถานีภูสอยดาว จ.อุตรดิตถ์ อุทยานแห่งชาติภูสวนทราย จ.เลยภาพ โดย องค์การสวนพฤกษศาสตร์แห่งชาติภาพ โดย องค์การสวนพฤกษศาสตร์แห่งชาติ ทั้งนี้ ผู้สนใจสามารถสอบถามรายละเอียดเพิ่มเติมและสำรองที่นั่งได้ที่งานประชาสัมพันธ์ สวนพฤกษศาสตร์บ้านร่มเกล้า พิษณุโลก ในพระราชดำริ โทรศัพท์ 08- 1287-4994 และ เฟซบุ๊กสวนพฤกษศาสตร์บ้านร่มเกล้าพิษณุโลกในพระราชดำริ  
ล่องเรือลอดอุโมงค์โกงกาง ณ บางปูปัตตานี |  นายแวดูเซ็ง หะหยีสอเฮาะ อายุ 70 ปี กรรมการท่องเที่ยวชุมชนท่องเที่ยวบางปู บอกว่า ชุมชนท่องเที่ยวบางปู ต.บางปู อ.ยะหริ่ง จ.ปัตตานี โดดเด่นเรื่องการท่องเที่ยวเชิงนิเวศ นักท่องเที่ยวจะได้ชมป่าโกงกางที่อุดมสมบูรณ์ หากลงเรือในตอนเช้าใช้เวลา 1-2 ชั่วโมง เดินทางผ่านอุโมงค์โกงกางอายุ 20 กว่าปี กว้าง 6 เมตร ยาว 800 เมตร จากนั้นออกสู่ปากอ่าวปัตตานี ชมวิถีชีวิตของประมงพื้นบ้าน การเก็บหอยด้วยมือ ส่วนใหญ่เป็นหอยแครง หอยลาย และมาถึงจุดชมวิวที่มีลักษณะเป็นแคร่ไม้บนต้นโกงกาง มองเห็นสุสานพญาอินทิราและสุสานเจ้าแม่โกเนียวดั้งเดิม ส่วนในช่วงเย็น เวลา 17.30-18.30 น. นักท่องเที่ยวจะได้ชมพระอาทิตย์ตกดิน ชมนกนับหมื่นตัวทั้งนกกระยางและนกกาน้ำออกหากิน รวมทั้งหิ่งห้อยที่ส่องแสงระยิบระยับ ทั้งนี้ นักท่องเที่ยวจะมีเฉลี่ยวันละ 50-100 คน ส่วนใหญ่เป็นคนนอกพื้นที่ 3 จังหวัดชายแดนภาคใต้ นักเรียน นักศึกษาและนักท่องเที่ยวต่างชาติ 15 ประเทศ   นายแวดูเซ็ง บอกเพิ่มเติมว่า ชาวบ้านมีรายได้เพิ่มขึ้นจากการทำอาหารและเรือประมงที่ดัดแปลงมาให้บริการนักท่องเที่ยว โดยลำเล็กนั่งได้ 4 คน ราคา 350-400 บาท ลำใหญ่นั่งได้ 8 คน ราคา 600 บาท จากเดิมที่มีรายได้จากการทำประมงพื้นบ้านเพียงวันละ 200 บาท นอกจากนี้ยังร่วมกับโรงเรียนในพื้นที่สร้างกระชังปลาให้เด็กหัดเลี้ยงและมีส่วนร่วมในการดูแลอนุรักษ์ สำหรับเมนูอาหารยอดนิยม ประกอบด้วย ยำสาหร่ายผมนาง ปูดำนึ่ง แกงส้มปลาเรียวเซียว ผู้สนใจสามารถสอบถามได้ที่โทรศัพท์088-389-4508 และ 062-269-1815    
เปิดชีวิต นักดนตรีกลางคืน ผู้สร้างความสนุกบนความเสี่ยง|ได้ชื่อว่าเป็น “คนกลางคืน” ไม่ว่าอยู่ในอาชีพไหน ทำอะไร ก็ดูสุ่มเสี่ยงเป็นเดิมพันอยู่แล้ว แต่ยิ่งถ้าต้องทำงานเกี่ยวข้องกับคนดื่มเหล้า เมาแอลกอฮอล์ ก็ยิ่งต้องระวังมากกว่าเดิมเป็นพิเศษ เพราะเราไม่รู้เลยว่า พอเมาขึ้นมาแล้ว จะมาอารมณ์ไหน ตอนไหนจะดี จะร้าย
“นักร้องนักดนตรี” เป็นอาชีพหนึ่งที่อยู่ท่ามกลางนักดื่มทั้งหลาย คนฟังมีหลากหลายรสนิยม อารมณ์ การตอบสนอง ถ้าพี่ชอบเพลงที่คุณร้อง พี่อาจจะทิปพิเศษแบบถึงไหนถึงกัน ถ้าพี่ไม่ชอบ นักร้องอาจจะถูกขว้างปาด้วยสิ่งของกรณีของ “ปู พงษ์สิทธิ์ คำภีร์” นักร้องเพลงเพื่อชีวิตชื่อดัง ก็เช่นเดียวกัน ที่แฟนเพลงทหารอากาศ จ่อปืนขู่เพียงเพราะเจ้าตัวไม่ยอมจับมือด้วยขณะร้องเพลงในผับชื่อดัง จ.อำนาจเจริญ จนเป็นที่วิพากษ์วิจารณ์และสร้างความห่วงใยต่อบรรดาแฟนเพลงจำนวนมาก แม้ว่าปูจะไม่เอาความ แต่ตามกฎหมายและระเบียบวินัยทหารก็ดำเนินต่อไปสิ่งหนึ่งที่มากกว่านั้น มีคำถามว่า “ชีวิตคนดนตรีกลางคืน” ที่ต้องทำมาหากินเหมือนคนกลางวัน แค่ต่างกันตรงเวลา จะยังมีความปลอดภัยอยู่ไหม เหมือนที่ปูเขียนจดหมายเปิดผนึก ถามรัฐว่า “อยู่ตรงไหนถึงจะปลอดภัย”ทีมข่าวไทยพีบีเอส ออนไลน์ ท่องไปในยามราตรี เพื่อฟังเสียงสะท้อนจากปากของนักดนตรี นักร้องกลางคืน ที่ผ่านประสบการณ์เสี่ยงอันตรายขณะกำลังร้องเพลง เล่นดนตรี เพื่อมอบความสุขให้ผู้คน พบว่า การสร้างความสุขให้ผู้คนได้เสพ ก็มีความเสี่ยงในชีวิตไม่น้อยพบสุข โยธา หรือ พี่พบ มือกีตาร์วง Animal Party เล่นดนตรีกลางคืนมานานกว่า 25 ปี ให้ความเห็นกรณีของ ปู พงษ์สิทธิ์ คำภีร์ ถูกแฟนเพลงขู่ขณะทำการแสดงว่า ในการแสดงคนเสิร์ตสำหรับศิลปินชื่อดังหรืองานใหญ่ จะมีทีมงานครบครันที่ดูแลด้านต่างๆ ระบบเสียง การประสานงาน ความปลอดภัย มีเจ้าหน้าที่ความปลอดภัย หรือมีสารวัตรทหาร ทำหน้าที่ดูแลความปลอดภัยและระงับเหตุ ซึ่งกรณีนี้คาดว่าเกิดจากความเมาทำให้ขาดสติ แต่ก็เชื่อว่าเป็นแฟนเพลง“ถ้าเป็นคนที่เข้ามาฟังเพลงพี่ปู ซึ่งเป็นเพลงที่ให้ความคิด ให้แนวทางการดำเนินชีวิตที่อยู่ในเพลง ถ้าเสพแบบศิลปะจะไม่มีเรื่องรุนแรง เพราะดนตรีคือศิลปะสร้างสรรค์ มีรสนิยม ถ้าคนมีรสนิยมดีจะไม่ทำอะไรที่รุนแรง กรณีนี้คาดว่าจะเมาเพราะขาดสติมากกว่าเพราะปกติจะไม่ทำแบบนี้เหตุรุนแรงขณะทำการแสดง วงของผมก็เคยโดนขว้างขวดขึ้นมาบนเวที เพราะขอเพลงแล้วไม่ได้ดั่งใจ ก็เลยจะโชว์เพาเวอร์ เพราะตัวเองพาพวกมาเยอะด้วย ซึ่งทั้งวงก็หลบเอา เพื่อให้ทางร้านมาเคลียร์”พบสุขเล่าต่อว่า กรณีของศิลปินไทยยังถือว่าไม่มีเหตุรุนแรงแบบต่างประเทศ ที่แฟนเพลงคลั่งไคล้และอยากให้ศิลปินอยู่กับเขา จึงก่อเหตุสลดเช่นกรณีของ จอห์น เลนนอน ที่แฟนเพลงคลั่งไคล้อย่างหนักอยากจะให้ศิลปินอยู่กับเขา แต่ของไทยยังไม่ถึงขั้นนั้น ส่วนใหญ่จะเมาแล้วขาดสติมากกว่า มือกีตาร์วง Animal Party ยังเล่าว่า เหตุรุนแรงส่วนใหญ่พวกที่ก่อเหตุแบบนี้ก็จะเป็นลูกค้าขาประจำที่มาที่ร้าน พวกขาจรไม่ค่อยเจอ ส่วนใหญ่ที่เจอมักเป็นคนวัยราว 30 ปลายๆ ไปจนถึงอายุ 40 ปี ที่เริ่มเป็นระดับหัวหน้าหน่วย หรือมีลูกน้อง เลยต้องการแสดงให้พรรคพวกรู้ว่าตนเองมีอำนาจ และเมื่อไม่ได้ดั่งใจ เวลาขอเพลงนักร้องนักดนตรี จึงพยายามแสดงออก รวมถึงกลุ่มคนมีสีที่มีพรรคพวกมาก มีบารมีก็มักจะเป็นกลุ่มที่ก่อเหตุ ส่วนใหญ่ลูกค้าที่มากับครอบครัวมักจะไม่ก่อเรื่องสอดคล้องกับที่ ภูเมธ สังเกตกิจ หรือ "พี่กบ" นักดนตรีและเจ้าของร้าน Meet Up Bar ที่เล่าว่า ตนเองเคยถูกลูกค้าใช้ปืนข่มขู่ขณะทำการแสดงเช่นกัน“เมื่อประมาณ 8 ปีก่อน ที่ร้านที่เล่นประจำเป็นแนวโฟล์คแบนด์ โดยเล่นเป็นวงดึกปิดร้าน มีลูกค้าประจำ เป็นร้านนั่งชิลล์ริมน้ำ วันนั้นมีลูกค้าคาดว่าเป็นคนมีสี มาที่ร้านกับเพื่อนเดินมาขอเพลงให้เพื่อนร้อง แต่เราไม่ให้ เขามาอีกรอบเดินมากับเพื่อนแล้วเปิดกระเป๋าข้างในมีปืนอยู่ ซึ่งเราก็ไม่พอใจ แต่ก็อยากจะรักษาบรรยากาศ จึงให้เพื่อนของเขาขึ้นมาร้อง และวันนั้นจึงเปิดให้โต๊ะอื่นขึ้นมาร้องด้วย ซึ่งเพื่อนของคนที่ก่อเหตุรู้จักกับเจ้าของร้าน ซึ่งเข้าใจว่าอยากโชว์มากว่า พอเราไม่ให้ก็เสียหน้า ปกติถ้าไม่ใช่นักร้องที่เรารู้จัก หรือร้องดีจริงๆ เราจะไม่ให้ขึ้น เพราะจะทำให้เสียบรรยากาศ หรือในงานวันเกิดก็ให้เป็นพิเศษ นอกนั้นไม่ให้” นายภูเมธ กล่าวนอกจากนี้ ก็มีกรณีของการไปห้ามเหตุทะเลาะวิวาท ตั้งแต่ชกต่อย ตีด้วยไม้ ไปจนถึงปืนหลายสิบครั้ง โดยครั้งหนึ่งมีการเอาปืนไปไล่ยิงกันหน้าร้าน โดยขัดแย้งเรื่องปืนก็เป็นคนกลางที่ไปห้ามทัพ เพราะส่วนมากการเป็นนักดนตรีก็มีคนรู้จักมาก ก็พอจะไกล่เกลี่ยได้บ้าง“ส่วนใหญ่คนเมา มักเขม่นกันเรื่องผู้หญิง พูดจาข่มกัน ก็ท้าทายกันแล้วก็บานปลายยิ่งทำงานกลางคืนยิ่งน่ากลัว แต่ส่วนใหญ่ก็ขึ้นอยู่กับแนวร้าน กลุ่มลูกค้า ถ้าร้านวัยรุ่นเยอะก็มีความเสี่ยงสูง ถ้าร้านคนวัยทำงานก็จะไม่ค่อยมีปัญหา ลักษณะการเปิดเพลง การตกแต่งร้านก็สกรีนลูกค้าไปในตัว"ดังนั้น ทางออกที่นักดนตรีต้องทำก็คือ ต้องพยายามรักษาบรรยากาศให้ราบรื่น ใช้มุกตลกช่วยบ้าง ซึ่งแล้วแต่เทคนิคของแต่ละวง ลูกค้าที่อารมณ์กำลังร้อนก็จะเย็นลงพบสุขเล่าต่อว่า วงการดนตรีที่มักจะมีเรื่อง ได้แก่วงดนตรีที่แสดงในผับ หรือ ในร้านเพลงเพื่อชีวิต ที่มักจะมีเหตุรุนแรงเนื่องจากกลุ่มลูกค้าเป็นวัยรุ่น ขณะที่ร้านแบบนั่งฟังเพลงสไตล์ ป๊อบ ร็อค โฟล์คซอง มักไม่มีปัญหา ขณะที่วงลูกทุ่ง อย่างวงหมอลำ ถือว่าจะมีเหตุเกิดขึ้นน้อย เนื่องจากรูปแบบการจ้างงานผู้จัดมักจ้างเหมาวงลูกทุ่งหมอลำชื่อดังอย่าง ปอยฝ้าย, ลูกแพร ไหมไทย, ลูกนก สุภาพร ในราคาแพงเมื่อมีเหตุวิวาทที่รุนแรงจนทำให้การแสดงต้องหยุดก็ทางผู้จัดงานก็จะฟ้องเรียกค่าเสียหายกับผู้ที่ก่อเหตุ “มีคนเคยต้องจำนองที่ดิน เพื่อชดใช้เจ้าของงานที่ต้องเสียค่าจ้างหลักแสนจ่ายให้กับวงหมอลำชื่อดังภาคอีสาน ในกรณีที่ต้องยกเลิกการแสดง เหตุพวกนี้จึงมีไม่มาก”นอกจากนี้ พบสุข ยังกล่าวว่า ด้วยอาชีพนักดนตรีที่แม้ว่าจะสร้างรายได้อย่างรวดเร็วในอัตรา 500 -1,000 ต่อชั่วโมง จนดูเสมือนว่า ได้เงินมาง่าย แต่ในทางกลับกัน ก็ไม่มีระบบประกันสุขภาพหรือกองทุน หรือมีปัจจัยภายนอกที่ทำให้การดำเนินชีวิตมีความมั่นคง ทำให้เมื่อประสบปัญหา เช่น น้ำท่วม เศรษฐกิจซบเซา ทำให้ร้านอาหารต่างปิดตัว ส่งผลกระทบต่อวงดนตรีและนักดนตรี นอกจากนี้รูปแบบการจ้างงานที่ไม่มีสัญญาตายตัวทำให้ถูกยกเลิกสัญญาได้ หากไม่มีความเป็นมืออาชีพหรือร้านประสบปัญหา“ผมเล่นดนตรีมาตั้งแต่เด็กๆ อายุ 16 ปี มีทั้งช่วงที่เฟื่องฟูรายได้มาเยอะ แต่ก็มีช่วงที่งานน้อย ผมเลยกลับไปเรียนหนังสือจนจบ และมีอาชีพหลักเป็นพนักงานออฟฟิศ และมาเล่นดนตรีซึ่งเป็นอาชีพเสริมจากความชอบของเรา เพราะเราเป็นนักดนตรีเคยเลิกไปแล้วมันเลิกไม่ได้ แต่ต้องทำคู่กัน เพื่อให้เลี้ยงตัวเองและครอบครัวให้ได้ เพราะมีส่วนน้อยที่จะได้เล่นวงใหญ่วงดังเหมือนบอดี้ สแลม ที่รายได้แน่นอน สำหรับเมืองไทยเล่นเป็นอาชีพเสริมจะดีกว่า” พบสุขกล่าว พบสุขเล่าต่ออีกว่า นอกจากนี้เศรษฐกิจในช่วง 2-3 ปีหลัง ที่เศรษฐกิจไม่ค่อยจะดีนัก คนมาเที่ยวน้อย สังเกตจากเงินทิปที่ได้น้อยลง รวมเงินค่าตัวและเงินทิปได้กลับบ้านคนละ 1,000–2,000 บาท ช่วงหลังก็ลดลงกว่าร้อยละ 50 นักดนตรีบางคนก็ต้องรับงานมากขึ้น เล่นหลายร้านมากขึ้น เล่นในสถานที่ที่ไกลขึ้น โดยตนเองเล่น 4 ร้านในย่าน ถ.ราชพฤกษ์ จ.นนทบุรี บางนา ลาดหญ้า ฝั่งธนบุรี เพื่อนบางคนอยู่กรุงเทพฯ ต้องไปเล่นถึง จ.สุพรรณบุรี ก็มีบางคนต้องไปรับงานกลางวันมากขึ้น เช่น งานแต่งงานไปจนถึงงานบวช แห่นาค พวกแตรวง นอกเหนือจากงานกลางคืน ซึ่งก็เป็นรายได้ที่ดี เพราะเล่นเวลาน้อย แต่ต้องตื่นเช้าหน่อยรวมถึงต้องยอมรับว่า อาชีพงานกลางคืน มีความคาบเกี่ยวกับธุรกิจสีเทาและการพนัน ทำให้เม็ดเงินจากวงจรธุรกิจสีเทาที่ไหลมายังร้านอาหารและนักดนตรีลดลง เนื่องจากความเข้มงวดในการปราบปราม ซึ่งส่วนใหญ่ก็ดีในการปราบปราม แต่มันก็กระทบไปด้วยนอกจากนี้ ยังมีบางส่วนที่ไปเล่นดนตรีในต่างประเทศ เช่น ประเทศสิงคโปร์ มาเลเซีย และไต้หวัน แต่ช่วงนี้ลดลง และที่ร้านในเมืองปากเซ หรือเกาะกง ประเทศกัมพูชา เนื่องจากมีรายได้ดี โดยจะไปเล่นในผับ ร้านอาหาร ซึ่งมีลักษณะเป็นห้องแถวตั้งติดกัน โดยร้านพวกนี้จะอยู่ใกล้แหล่งการพนัน พวกคาสิโน ซึ่งมีเงินสะพัด เพราะนักพนันมาใช้จ่ายเงินขณะที่บางคนไปรับจ้างสอนดนตรีในโรงเรียนสอนดนตรีของสยามกลการ หรือ รับจ้างสอนดนตรีออนไลน์ โดยคิดเป็นชั่วโมงละ 200-300 บาท นอกจากนี้ยังมีพวกที่รับจ้างแกะเพลง ซึ่งแต่ก่อนมี แต่ตอนนี้สื่อสิ่งพิมพ์ขายไม่ค่อยได้ และบรรดายูทูปก็มีการแกะเพลงมาสอนออนไลน์ หนังสือเพลงจึงขายไม่ค่อยได้สอดคล้องกับ ภูเมธ ที่บอกว่า นักดนตรีต้องรู้จักตัวเอง ซึ่งตัวเองนั้นชอบเล่นดนตรี แต่ก็ชอบทำอาหารด้วยจึงหันมาเปิดร้านอาหาร และสามารถทำควบคู่ไปได้ แต่ก็ยังเล่นดนตรีอยู่ด้วยแต่เน้นที่ร้านมากกว่าอย่างไรก็ตาม ในวงการยังคงมีการเติบโต และมีนักดนตรีหน้าใหม่เข้ามาอย่างต่อเนื่อง ตามที่พบสุขระบุ ทำให้เกิดปัญหาแข่งขันกันเอง คือ ร้านค้าที่มีจำนวนน้อยลง ทำให้มีการตัดราคากันเอง จากเดิมค่าจ้างราคาอยู่ที่ชั่วโมงละ 1,000 บาท ก็ตัดราคากันจนเหลืออยู่ที่ชั่วโมงละ 700-800 บาท บางแห่งลงมาที่ 300-400 บาท“20 ปีที่แล้วผมเล่นค่าตัวแทบไม่มีการเปลี่ยนแปลง ตั้งแต่ประมาณปี 2535 ราคายังพอๆ กัน ทั้งที่ค่าข้าวแพงขึ้น ก๋วยเตี๋ยวชามละ 10-15 บาท แต่ตอนนี้แพงขึ้นไปถึง 40-50 บาท แต่ค่าตัวยังอยู่หลักร้อย และต้องเป็นร้านที่ดีด้วย ค่าตัวถึงจะชั่วโมงละ 700-800 ต่อ ร้านธรรมดาก็อยู่ที่ 300-500 บาท เคยมีความพยายามที่จะรวมตัวกัน เพื่อยกระดับนักดนตรี เพื่อสร้างอำนาจต่อรอง แต่ก็ยังกระจัดกระจายรวมกลุ่มกันไม่ติด"จากหลายปัจจัยที่ค่อนข้างจะไม่มั่นคง ภูเมธจึงให้ความเห็นว่านักดนตรีจำเป็นต้องวางแผนชีวิตให้ดี“ถึงจุดๆ หนึ่งมาถึงจุดที่เราคิดว่า ถ้าเราแก่ตัวลงไปจะมีสักกี่ร้านที่เราจะได้เล่น และอายุมากขึ้นทุกวัน ผมเลยเปิดร้านของตัวเองโดยจะยังได้เล่นดนตรีที่ร้านของเราเอง ได้ทำกับข้าวที่เราชอบ ที่ลูกค้ากินแล้วอร่อยเท่านี้ก็มีความสุขแล้ว”นอกจากนี้ยังมีอุปสรรคอีกมาก จึงจำเป็นที่จะต้องมีการวางแผนชีวิต เนื่องจากบางครั้งอาจมีเหตุสุดวิสัยเช่น น้ำท่วม หรือเหตุการณ์สำคัญ ที่ทำให้ร้านเปิดไม่ได้ นักดนตรีก็ไม่มีที่เล่น และต้องรู้จักเก็บเงินด้วย แต่ถ้าเก็บไม่ได้ก็ต้องใช้อย่างเหมาะสมรวมถึงต้องรักษาสุขภาพด้วยเนื่องจากอาชีพนี้เป็นงานกลางคืน ต้องพักผ่อนให้เพียงพอ โดยเฉพาะการนอน ซึ่งตนจะพยายามพักผ่อนให้เพียงพอ โดยเลิกเล่นดนตรี เก็บร้านประมาณ 02.00 น.ก็จะตื่นประมาณ 10.00 - 11.00 น. โดยทำกิจวัตรแบบนี้มาโดยตลอด และเรื่องของบุหรี่แพ้ควันบุหรี่ ก็จะพยายามหลีกเลี่ยง ยกตัวอย่างเช่นนักร้อง ถ้าร้องเพลงไม่ได้ไม่มีงาน นักดนตรีนิ้วเจ็บเล่นไม่ได้ก็ไม่มีงาน ก็ต้องระมัดระวังตัวเอง ต้องดูแลตัวเอง“ปกติมีลูกค้าให้ชนแก้วเวลาดื่ม เราก็ดื่มนิดหน่อย พอเป็นมารยาท ลูกค้าไม่ได้ใจร้ายบังคับเราขนาดนั้น แค่เราจิบลูกค้าก็แฮปปี้แล้ว รู้สึกให้เกียรติกัน”อย่างไรก็ตาม แม้ว่ายอดขายซีดีจะลดลง แต่การเกิดขึ้นของศิลปินหน้าใหม่ก็เกิดขึ้นได้ง่าย จากการใช้สื่อโซเชียลมีเดียเป็นเครื่องมือ อาทิ วงแอลกอฮอล์ ซึ่งเป็นที่รู้จักการเผยแพร่คลิป รวมถึงลำไย ไหทองคำ ที่โด่งดัง จากการเผยแพร่การแสดงสด จนมีค่ายใหม่มาติดต่อดูแล“หลายวงตอนแรกไม่สนใจ แต่พอไปเห็นยอดวิวในยูทูปก็มาดึงไปออกโชว์ เพราะวงพวกนี้มีฐานแฟนเพลงแล้ว เป็นที่รู้จักแล้วอย่างวงแอลกอฮอล์ หรือ ลำไย ไหทองคำ หรือ จ๊ะ คันหู คนรุ่นใหม่จึงนิยมทำเพลงและเผยแพร่ออกในช่องทางของตัวเอง แทนที่จะเข้าไปเสนอผลงานผ่านค่ายเพลง เฉลิมพล แป้นจันทร์ ผู้สื่อข่าวไทยพีบีเอสออนไลน์ รายงาน
เจาะใจฟรีแลนซ์ "รวิวรรณ" จุดเปลี่ยนจากพนักงานประจำสู่อาชีพที่ตอบโจทย์ชีวิต|"ฟรีแลนซ์" เป็นอาชีพใฝ่ฝันของคนรักอิสระ แต่สำหรับ รวิวรรณ รักถิ่นกำเนิด กลับมีจุดเปลี่ยนจากการเปลี่ยนระบบการจ้างงานและอยากเรียนต่อปริญญาโท สู่อาชีพที่ตอบโจทย์กว่างานประจำ มีอิสระ เลือกรับงานได้ หากจัดสรรชีวิตและเวลาดีพอ ไม่ว่าจะงานเร่งด่วนแค่ไหนรับมือสบายอิสระในแง่จะไปไหนก็ได้ สามารถทำงานตรงไหนก็ได้ และมีสิทธิ์ที่จะปฏิเสธรับหรือไม่รับงาน ถ้าเราไม่อยากทำ ตอนแรกทำงานประจำเป็นนักข่าวที่สำนักข่าวแห่งหนึ่ง แต่ที่ตัดสินใจมาทำงานฟรีแลนซ์ เพราะบริษัทเปลี่ยนระบบการจ้างงานและอยากเรียนต่อปริญญาโท ซึ่งไม่มีอาชีพไหนเหมาะสมมากกว่าฟรีแลนซ์อยู่แล้ว และทำมาประมาณ 3 ปีแล้วงานฟรีแลนซ์ที่ทำจะมีงานหลัก 2 อย่าง คืองานเขียนสกู้ปข่าว เขียนข่าวรายวัน บทสารคดี และงานโปรดิวซ์ ส่วนอีกอย่าง คือการทำงานอาร์ตเวิร์ก หรือโฟโต้ช้อป ภาพประกอบหนังสือ โปสเตอร์ งานออกแบบ แต่จริงๆ แล้วจบทางด้านรัฐศาสตร์ เอกการเมืองการปกครอง ส่วนงานฟรีแลนซ์มาจากเรียนรู้เองทุกอย่าง สาเหตุที่เรียนรู้ เพราะคิดว่าถ้าจะอยู่ในรอดในวงการนี้ต้องทำได้หลายอย่าง เช่น ถ้ามีคนมาจ้างเขียนข่าวก็จะถามไปว่าต้องการทำภาพประกอบด้วยมั้ย สมมติเอาแบบนี้ก็แบบแพ็กเกจคู่ไปเลย ไม่ต้องจ้างคนอื่น ไม่ต้องดีลงาน ไม่ต้องบรีฟงานใหม่ต้องมีพอร์ตโฟลิโอติดตัวตลอด จะอัพใส่เมล์หรืออะไรก็ได้ แต่เวลาไปเจอใครจะบอกว่าทำงานสไตล์นี้ ถ้ามีงานก็บอกเราได้ และเวลารับงานด่วน เช่น จะมีงานประเภทช่วยพี่หน่อยไม่มีคนทำแล้ว จะรับงานไว้ก่อน อาจจะต้องขาดทุนนิดนึง เพราะต้องทำงานข้ามวัน แต่ว่างานต่อไปเขาจะเริ่มเรียกหาเรา เราก็ต้องต่อรอง หรือบางทีรับงานซ้อน ต้องดูก่อนว่าอย่างงานกราฟฟิกสามารถทำได้เร็ว ซึ่งจะสามารถรับซ้อนกับงานเขียนข่าวได้ ก็จะดูสเกลงานประกอบ และส่วนใหญ่จะรับงานไว้เยอะก่อน เพราะกลัวว่าบางช่วงอาจจะงานไม่มี ก็ต้องบริหารเครือข่ายให้ได้ และส่วนใหญ่ลูกค้าจะมีการบอกต่อถ้ามีรายได้เข้ามาจะหักประมาณ 10 เปอร์เซ็นต์เข้าบัญชีเงินเก็บ คือจะต้องมีเงินสำรองอย่างน้อย 6 เดือน ถ้าไม่มีงานจึงนำเงินก้อนนี้มาใช้ โดยที่ผ่านมา แทบไม่มีปัญหาเรื่องเงิน ซึ่งขึ้นอยู่กับการใช้ชีวิตด้วยแหละ สมมติ ถ้าไปนั่งร้านกาแฟทุกวันก็แพง แต่ถ้าเข้าไปใช้ห้องสมุดมหาวิทยาลัยก็ไม่ต้องจ่าย มีวิธีการประหยัดเงินเยอะแยะ ซึ่งเห็นฟรีแลนซ์หลายคนมาใช้ห้องสมุดมหาวิทยาลัยทำงาน และเดี๋ยวนี้มีพื้นที่กลางเมืองเปิดทั้งคืน ซึ่งโอเคมากเลยช่วงนึงก็กลัวนะ ต้องวางแผน ช่วงแรกก็เป๋ไปเหมือนกัน เพราะไม่มีงานเลย ค่าเทอมก็ต้องจ่าย ก็ต้องเอาเงินเก็บมาใช้ แต่พอเริ่มคล่องแล้ว มันต้องวางแผน เช่น ช่วงไหนจะทำธีซิสหรือจะเรียนอย่างเดียว ก็ต้องเบาเรื่องเรียนและรับงานมาเยอะๆ เพื่อที่จะถัวงานไปเดือนหน้า และจะต้องแบ่งงานระยะสั้นกับงานระยะยาว ถ้าทำงานอาร์ตเวิร์กเยอะ ขอเลทเป็นครึ่งปีได้มั้ย จะทยอยส่งเดือนละ 1 ชิ้น และที่สำคัญคือเรื่องสุขภาพ เป็นฟรีแลนซ์ต้องทำประกันสุขภาพ เพราะถ้าป่วยจะใช้เงินเยอะมาก แต่ไม่ว่าจะทำอาชีพอะไรควรทำประกันสุขภาพ หรือทำประกันสังคมแบบส่งเอง และออกกำลังกายเป็นประจำ ส่วนตัวแล้วออกกำลังกายด้วยการวิ่ง ทำตัวให้ไปโรงพยาบาลให้น้อยที่สุด นอกจากนี้ เป็นฟรีแลนซ์ต้องลงทุนในเรื่องของอุปกรณ์เองเยอะมาก เช่น จะต้องซื้อแม็คบุ๊ก เม้าส์ ปากกา ถ้าจะไปในที่ไม่มีอินเทอร์เน็ต ต้องซื้อตัวปล่อยสัญญาณ ปีแรกอาจจะลงทุนหน่อย แต่ในปีต่อไปจะได้ทุนคืน อย่างหนึ่งเลยคือต้องคีพคอนเนคชั่นให้ยาวๆ ข้อเสียอย่างหนึ่งของฟรีแลนซ์ คือถ้ารู้ว่าจะทำงานกับคนนี้ยาวๆ จะรับงานก่อนแล้วค่อยถามราคา ซึ่งเป็นปัญหาที่ฟรีแลนซ์หลายคนก็เจอ ถ้าอยากได้งานก็ต้องรับมาก่อนแล้วค่อยต่อรองว่าจะเพิ่มหรือลดอะไรแรกๆ เขาก็ถามจะมั่นคงเหรอ แต่เราอธิบายให้ฟังว่ามีข้อดีข้อเสียยังไง บริหารยังไง และเห็นว่าเราอยู่ได้เขาก็โอเค ซึ่งไม่ได้บังคับให้ทำงานราชการ แม้ว่าจะจบรัฐศาสตร์มา ก่อนที่จะมาทำฟรีแลนซ์ก็บอกเขาว่าออกจากงานแล้วนะว่าที่ทำงานมีปัญหาอะไร และเราจะเรียน ซึ่งการเรียนไม่สามารถทำงานประจำได้ มีข้อจำกัด ถ้าทำงานฟรีแลนซ์จะสามารถกลับมาอยู่บ้านและเอางานมาทำได้ พอเขาได้ยินว่าลูกจะกลับบ้านก็เลยไม่ว่าอะไร อาจจะพ่อเป็นคนจีน อย่างน้อยลูกมาอยู่บ้านก็ดีได้เห็นได้เจอเพื่อนสมัยเรียนมหาวิทยาลัยในกลุ่มมีเราเป็นฟรีแลนซ์คนเดียว แต่เพื่อนจากกลุ่มอื่นหรือข้างนอกที่รู้จักจะเป็นฟรีแลนซ์ประมาณ 50 เปอร์เซ็นต์ บางทีไปทำงานจ๊อบทั้งโปรเจ็คท์มีแต่ฟรีแลนซ์มารวมกัน ซึ่งฟรีแลนซ์จะมีคอมมูนิเคชั่นของมัน สมมติมีคนติดต่องานเรา แต่ทำงานไม่ทัน เดี๋ยวไปหาคนให้ เก็บลูกค้าไว้ก่อน แล้วเราติดต่อเอง อาจจะได้ค่าเปอร์เซ็นต์ไปและยังสามารถรักษาลูกค้าได้อยู่ ซึ่งเราต้องเอางานมาตรวจก่อนไม่อย่างนั้นจะเสียลูกค้า วงการฟรีแลนซ์เป็นแบบนี้ทุกคน ช่วงแรกที่ไม่มีงาน เคยได้งานจากฟรีแลนซ์ที่ทำงานไม่ทันและให้เราไปทำงานและดีลงานกับลูกค้าเอง เป็นช่องทางที่ทำให้ได้ลูกค้าเพิ่มขึ้นเราเห็นเพื่อนที่เป็นฟรีแลนซ์ด้วยกันเป็นฟรีแลนซ์มาก่อนและไปทำงานประจำ แต่ยังรับงานฟรีแลนซ์อยู่ เพราะรายได้ไม่เพียงพอกับรายจ่าย ซึ่งของเราต้องถามก่อนว่างานประจำที่เราทำเป็นงานอะไร ถ้าเรียนปริญญาโทแล้วไปต่อปริญญาเอกจบมาแล้วคงไม่มาเป็นฟรีแลนซ์ คงจะเป็นอาจารย์ แต่ถ้างานของเราเป็นงานกองบรรณาธิการนิตยสาร ก็ยังรับงานฟรีแลนซ์อยู่ แต่อาจจะลดปริมาณงานลง อาจจะเป็นช่วงปิดเล่มแล้วจึงมารับงาน เพราะรู้สึกว่าถ้าวันนึงใช้เงินเยอะขึ้นมา และงานประจำไม่พอ ก็ต้องพยายามรักษาลูกค้าไว้ หรืออย่างน้อยหาคนมาให้ หรือยังติดต่อกับเขาอยู่ ซึ่งจริงๆ แล้ว งานบริษัทก็ไม่มั่นคง ใครจะไปรู้ว่าโดนเลย์ออฟเมื่อไหร่ อาจจะเพราะเคยอยู่ในสภาวะนั้นมาก่อน อย่าลืมสิ ถ้าบริษัทไม่มีเราเขาก็หาคนอื่นมาแทนได้ สิ่งที่สำคัญคือการเป็นฟรีแลนซ์ เวลาเรามีลายเซ็นแล้วเราขายได้ ทั้งนี้ เพิ่งได้งานใหม่ไม่ถึง 1 สัปดาห์ เป็นโครงการระยะยาว 10 เดือน แต่ยังไม่คิดจะทำงานประจำ หากจบโครงการนี้แล้ว อาจจะไปรับจ๊อบที่มีระยะเวลาโครงการไม่เกิน 1 ปีแบบนั้นมากกว่า ซึ่งอาจจะเกิดการเปรียบเทียบอย่างเพื่อนบางคนที่ทำงานประจำจะบ่นว่ารู้สึกว่าไม่ได้ใช้ศักยภาพเลย ในขณะที่เป็นฟรีแลนซ์จะพัฒนาศักยภาพตลอดเพื่อให้มีลูกค้า ซึ่งมองว่าเป็นแรงกระตุ้น และมองว่าอาจารย์มหาวิทยาลัยกับฟรีแลนซ์มีจุดร่วมคือทำให้คุณต้องพัฒนาศักยภาพตลอดมีนา บุญมี ผู้สื่อข่าวไทยพีบีเอสออนไลน์
นักท่องเที่ยวเเห่ชมทุ่งดอกบัวตอง ดอยแม่อูคอ|นักท่องเที่ยวจำนวนมาก เดินทางไปชมความงามทุ่งบัวตองที่ดอยแม่อูคอ อ.ขุนยวม จ.แม่ฮ่องสอน ขณะที่ทางจังหวัดขอความร่วมมือนักท่องเที่ยวเคารพกฎจราจร ป้องกันอุบัติเหตุวันนี้ (20 พ.ย.2560) ผู้สื่อข่าวรายงานว่า นักท่องเที่ยวจำนวนมากเดินทางขึ้นไปเที่ยวชมทุ่งบัวตอง ที่ดอยแม่อูคอ ต.แม่อูคอ อ.ขุนยวม จ.แม่ฮ่องสอน ส่งผลให้การจราจรติดขัดนานนับชั่วโมง เนื่องจากผู้ขับขี่ส่วนใหญ่ไม่เคารพกฎจราจร ทางจังหวัดจึงประชาสัมพันธ์ถึงทุกท่านที่มาเที่ยวชมดอกบัวตองและดอยแม่อูคอ ขับรถด้วยความระมัดระวัง งดการแซงในทางโค้ง เพื่อความปลอดภัยของนักท่องเที่ยว  นอกจากนี้ ทางอำเภอขุนยวมขอความร่วมมือไปยังผู้ประกอบการที่พักและร้านอาหาร รวมไปถึงแผงขายอาหารข้างทาง ให้จำหน่ายสินค้าในราคาที่เป็นธรรมแก่นักท่องเที่ยว สำหรับนักท่องเที่ยวที่เดินทางขึ้นไปชมทุ่งดอกบัวตองบนดอยแม่อูคอ ส่วนใหญ่จะเป็นนักท่องเที่ยวชาวไทยจากจังหวัดต่างๆ ทุกภาคของประเทศ รวมทั้งชาวจังหวัดแม่ฮ่องสอน ซึ่งปีนี้มีนักท่องเที่ยวมากกว่าทุกปี โดยเฉพาะวันหยุดเสาร์อาทิตย์ ทั้งนี้ นักท่องเที่ยวสามารถชมความงามของทุ่งบัวตองได้จนถึงช่วงต้นเดือนธันวาคมนี้   
ภูหินร่องกล้าเตรียมลานกางเต็นท์ คาดปีนี้นักท่องเที่ยวมากถึง 1 แสนคน|อุทยานแห่งชาติภูหินร่องกล้า เตรียมลานกางเต็นท์รองรับนักท่องเที่ยว 5,000 คนต่อวัน คาดว่าฤดูกาลท่องเที่ยวปีนี้ จะมีนักท่องเที่ยวเดินทางมาสัมผัสอากาศหนาวเย็นมากถึง 100,000 คนวันนี้ (23 พ.ย.2560) ผู้สื่อข่าวรายงานว่า เจ้าหน้าที่อุทยานแห่งชาติภูหินร่องกล้า จ.พิษณุโลก สร้างแคร่ไม้ไผ่ยกพื้นสำหรับกางเต็นท์ บริเวณจุดชมวิว 180 องศา รวม 8 จุด เพื่อป้องกันความชื้นจากน้ำค้างยอดหญ้า คาดว่าจุดดังกล่าวน่าจะทำให้นักท่องเที่ยวรู้สึกถึงความเป็นส่วนตัวมากขึ้นนายสว่าง สีตะวัน หัวหน้าอุทยานแห่งชาติภูหินร่องกล้า ยืนยันว่า ขณะนี้ทางอุทยานฯ มีความพร้อม 100% สำหรับการต้อนรับนักท่องเที่ยวช่วงฤดูหนาว ทั้งเตรียมที่พักรองรับนักท่องเที่ยวได้ 350 คน ร้านอาหาร ลานกางเต็นท์ ห้องสุขา และลานจอดรถที่มีไว้เพียงพอสำหรับนักท่องเที่ยว พร้อมเจ้าหน้าที่กู้ชีพกู้ภัย รวมทั้งจัดตั้งศูนย์ปฏิบัติการพิเศษกุหลาบขาวดูแลนักท่องเที่ยวสุภาพสตรี หากขอความช่วยเหลือตลอด 24 ชั่วโมงทั้งนี้ อุทยานแห่งชาติภูหินร่องกล้า สามารถรองรับนักท่องเที่ยวได้ 5,000 คนต่อวัน คาดว่าฤดูกาลท่องเที่ยวปีนี้ จะมีนักท่องเที่ยวเดินทางมาสัมผัสอากาศหนาวเย็นที่ภูหินร่องกล้ากว่า 100,000 คน นอกจากลานกางเต็นท์ชมทิวทัศน์ 180 องศาแล้ว ยังมีจุดท่องเที่ยวอื่น เช่น ลานหินแตก ลานหินปุ่ม ผาชูธง โรงเรียนการเมือง  
สีสันเที่ยว "ทุ่งดอกคอสมอส"  จ.ลพบุรี|นักท่องเที่ยว เดินทางมาถ่ายรูปในทุ่งดอกคอสมอส หลากสีสันที่กำลังบานสะพรั่ง ปากทางเข้าวัดเขาจีนแล จ.ลพบุรี ในช่วงวันหยุดสุดสัปดาห์ โดยจะออกดอกจนถึงเดือนมี.ค.นี้วันนี้ (7 ม.ค.2561) ผู้สื่อข่าวรายงาน อากาศที่ยังเย็นสบายของต้นเดือนม.ค.นี้ทำให้บรรยากาศวันหยุดสุดสัปดาห์ แหล่งท่องเที่ยวตามธรรมชาติ ยังมีนักท่องเที่ยวคนไทย เดินทางพาครอบครัว และเพื่อนๆไปพักผ่อนโดยหนึ่งในพื้นที่ที่กำลังได้รับความนิยมในจ.ลพบุรี คือทุ่งดอก Cosmos หรือดอกดาวกระจาย ที่กำลังออกดอกเหลืองบานสะพรั่งเต็มพื้นที่ 8 ไร่ บริเวณปากทางเข้าวัดเวฬุวัน หรือวัดเขาจีนแล ในพื้นที่หมู่ 6 ต.นิคมสร้างตนเอง อ.เมือง จ.ลพบุรีนายยรรยง ขจรวิทย์ เจ้าของพื้นที่บอกว่า ปกติชาวบ้านในพื้นที่นี้จะปลูกดอกทานตะวัน เพื่อเป็นจุดดึงดูดนักท่องเที่ยว แต่หลังจากทานตะวันบานหมดแล้ว จึงเกิดความคิดที่จะทำทุ่งดอกไม้สีเหลือง จึงเลือกปลูกดอกคอสมอส ซึ่งมีหลายสีทั้งสีเหลือง สีแดง ขาว และโอลด์โรส เพราะการปลูกใช้ระยะเวลาสั้นเพียงแค่ 45 วันก็จะออกดอกและบานสะพรั่งโดยช่วงปีใหม่ จนถึงช่วงกลางเดือนมีนาคม ทำให้ที่นี่เป็นแหล่งท่องเที่ยวของเมืองลพบุรีแห่งใหม่ ที่มีนักท่องเทียวมาถ่ายรูปกับทุ่งดอกคอสมอสเฉลี่ยวันหยุดไม่ต่ำกว่า  1,000 คนต่อวัน กระจายรายได้ให้กับท้องถิ่น                                                              
14 ม.ค.นี้เปิดชม "ดอกซากุระบาน" บนภูลมโล จ.พิษณุโลก|เตรียมเปิดให้เข้าชมต้นซากุระเมืองไทยบานที่ภูลมโล อุทยานแห่งชาติภูหินร่องกล้า จัดระเบียบห้ามนำรถยนต์ส่วนบุคคลขึ้น แต่ให้ใช้รถจากกลุ่มชาวบ้านคิดค่าบริการรถพาชมคันละ 1,000 บาทหรือเฉลี่ยคนละ 100 บาท วันนี้(2 ม.ค.2561) ประชาชนในหลายพื้นที่ ยังใช้โอกาสช่วงวันหยุดเทศกาลปีใหม่ ไปทำบุญตามวัดต่างๆ รวมทั้งท่องเที่ยว ทำให้สถานที่ท่องเที่ยวหลายแห่ง เต็มไปด้วยนักท่องเที่ยว ซึ่งสร้างรายให้กับชุมชนนักท่องเที่ยวใช้โอกาสช่วงวันหยุดเทศกาลปีใหม่ไปชมความสวยงามและสัมผัสอากาศหนาวเย็น บนภูลมโล อุทยานแห่งชาติภูหินร่องกล้า อ.นครไทย จ.พิษณุโลก ซึ่งขณะนี้ ต้นซากุระได้บานสะพรั่ง เต็มพื้นที่กว่า 2,000 ไร่ หลายคนบอกว่า ต้องการมาชมก่อนที่เดินทางกลับไปทำงานตามปกติ วันพรุ่งนี้ (3 ม.ค.2561) สำหรับต้นซากุระ สมาพันธ์ท่องเที่ยวภาคเหนือ จ.พิษณุโลก เตรียมเปิดให้เที่ยวชมอย่างเป็นทางการวันที่ 14 ม.ค.นี้ ส่วนการไปเที่ยวชม ทางอุทยานฯ ไม่อนุญาตให้นำรถยนต์ส่วนตัวเข้าไป เพื่อความปลอดภัยของนักท่องเที่ยว และลดปัญหาการจราจรแออัด แต่จะมีจุดบริการรถรับส่งบริเวณที่ทำการอุทยานแห่งชาติภูหินร่องกล้า และบริเวณบ้านใหม่ร่องกล้า ปากทางเข้าสู่ภูลมโล คิดค่าบริการคันละ 1,000 บาท นั่งได้ 10 คน ส่วนที่จ.อุดรธานี นักท่องเที่ยมากางเต้นท์สัมผัสอากาศเย็น ชมความงามของธรรมชาติ และดอกไม้เมืองหนาว ที่ภูฝอยลม ต.ทับกุง อ.หนองแสง ขณะที่เจ้าหน้าที่ ขอความร่วมมือนักท่องเที่ยวคัดแยกขยะและทิ้งลงถัง เพื่อง่ายต่อการจัดการขยะขณะที่จ.นครราชสีมานักท่องเที่ยวที่ แวะท่องเที่ยว และชมกระทิง บริเวณจุดสกัดเขาสูงเขาแผงม้า บ้านคลองทรายอ.วังน้ำเขียว กว่า 300 ตัว ที่มาหากินบริเวณทุ่งหญ้ากว้างอย่างใกล้ชิด   
"ภูหลวงลูกลม" ร้านข้าวแกงพื้นบ้านกลางทุ่ง หนุนท่องเที่ยวตรัง|จ.ตรัง เร่งส่งเสริมการท่องเที่ยวเมืองรอง สนับสนุนเอกชนเปิดร้านข้าวแกงพื้นบ้าน ท่ามกลางบรรยากาศทุ่งนา พร้อมนำการแสดงท้องถิ่นมาต้อนรับนักท่องเที่ยวการแสดงมโนราห์ ศิลปะพื้นบ้านของภาคใต้ เป็นการแสดงเปิดร้านภูหลวงลูกลม ซึ่งเป็นร้านจำหน่ายข้าวแกงพื้นบ้านและกาแฟสด ในพื้นที่หมู่ที่ 6 ต.นาหมื่นศรี อ.นาโยง จ.ตรังโดยมี พล.ต.ท.สาคร ทองมุนี ผู้บัญชาการตำรวจท่องเที่ยว เป็นประธานเปิดร้าน พร้อมกล่าวว่า รัฐบาลให้ความสำคัญกับเมืองรอง ไม่ต้องไปกระจุกอยู่หาดใหญ่ พัทยา หรือกรุงเทพฯ โดยส่งเสริมให้นักท่องเที่ยวเข้ามาเมืองรองให้มากขึ้น ซึ่ง จ.ตรัง เป็นเมืองรองจังหวัดหนึ่งที่ทางรัฐบาลส่งเสริมการท่องเที่ยวให้มีความมั่นคง ยั่งยืน ซึ่งสถานที่แห่งนี้จะเป็นที่ท่องเที่ยวแห่งใหม่และสามารถรองรับนักท่องเที่ยวได้ทั้งนี้ ร้านภูหลวงลูกลม จะเป็นศูนย์กลางในการนำสินค้าโอทอป สินค้าพื้นบ้าน สินค้าชุมชนของ จ.ตรัง มาจำหน่ายให้กับลูกค้าและนักท่องเที่ยว เพื่อกระจายรายได้สู่ชุมชน    
ชมความยิ่งใหญ่ “วัดไชยวัฒนาราม”โบราณสถานมรดกโลก|นักท่องเที่ยวคนไทยและชาวต่างชาติ เดินทางมาชมประวัติศาสตร์ และสถาปัตยกรรมของวัดไชยวัฒนาราม วัดที่สร้างขึ้นในสมัยพระนครศรีอยุธยาตอนปลาย ซึ่งกรมศิลปากร กระทรวงวัฒนธรรม เปิดให้ประชาชนเข้าชมฟรีเป็นของขวัญปีใหม่ ระหว่างวันที่ 30 ธ.ค.2560 ถึงวันที่ 2 ม.ค.2561วันนี้(31 ธ.ค.2560) ผู้สื่อข่าวรายงานว่า บรรยากาศที่วัดไชยวัฒนาราม ต.บ้านป้อม อ.พระนครศรีอยุธยา หนึ่งในโบราณสถานสำคัญของนครประวัติศาสตร์พระนครศรีอยุธยา มรดกโลก ขององค์การการศึกษาวิทยาศาสตร์และวัฒนธรรมแห่งสหประชาชาติ หรือยูเนสโก มีนักท่องเที่ยวชาวไทย และชาวต่างชาติทยอยเดินทางมาท่องเที่ยวอย่างต่อเนื่อง ซึ่งวันนี้เป็นวันที่ 2 ที่กรมศิลปากร กระทรวงวัฒนธรรม เปิดให้ประชาชนเข้าชมฟรีเป็นของขวัญปีใหม่ ระหว่างวันที่ 30 ธ.ค.2560 ถึงวันที่ 2 ม.ค.2561สำหรับวัดไชยวัฒนาราม เป็นวัดเก่าแก่สมัยอยุธยาตอนปลายในจ.พระนครศรี อยุธยา บริเวณริมฝั่งแม่น้ำเจ้าพระยา ทางฝั่งตะวันตกนอกเกาะเมืองวัดไชยวัฒนาราม ได้สร้างขึ้นในปี พ.ศ.2173 โดยสมเด็จพระเจ้าปราสาททอง พระองค์โปรดเกล้าฯให้สร้างขึ้นบนที่ที่เป็นบ้านเดิมของพระองค์เพื่ออุทิศพระราชกุศลถวายพระราชมารดา แต่สมเด็จพระเจ้าบรมวงศ์เธอฯกรมพระยาดำรงราชานุภาพทรงสันนิษฐานว่าวัดนี้สร้างขึ้นเพื่อเป็นอนุสรณ์แห่งชัยชนะเหนือนครละแวกโดยจำลองแบบมาจากปราสาทนครวัดความสำคัญอีกประการหนึ่งคือ วัดนี้เป็นที่ฝังพระศพของเจ้าฟ้าธรรมธิเบศร์(เจ้าฟ้ากุ้ง) กวีเอกสมัยอยุธยาตอนปลายกับเจ้าฟ้าสังวาลย์ซึ่งต้องพระราชอาญาโบยจนสิ้นพระชนม์ในรัชสมัยของพระเจ้าอยู่หัวบรมโกศอีกด้วย               
วันเด็กเที่ยวที่ไหนดี?|วันเด็กปีนี้ เตรียมพบกับกิจกรรมสุดพิเศษที่คุณหนู ๆ จะได้รับทั้งความสนุกสนาน ความเพลิดเพลิน และความรู้มากมาย จากหน่วยงานทั้งในกรุงเทพฯ-ต่างจังหวัด โดยไทยพีบีเอสออนไลน์ได้รวบรวมสถานที่ไว้ให้ทั้งครอบครัวได้ร่วมสนุกไปด้วยกันในวันเสาร์ที่ 13 ม.ค.นี้ทำเนียบรัฐบาลชวนน้อง ๆ ถ่ายภาพโต๊ะทำงาน พร้อมนั่งเก้าอี้นายกรัฐมนตรี และร่วมกิจกรรมต่าง ๆ มากมาย ทั้งการประกอบหุ่นยนต์ ออกแบบรถยนต์ กิจกรรมหุ่นยนต์อัตโนมัติ หุ่นยนต์ฮิวแมนนอยด์ พิพิธภัณฑ์เสมือนจริง ระบบคลังข้อมูลดิจิทัล เกมรามเกียรติ์ กิจกรรมชวนเล่น ชวนลอง สมองหุ่นยนต์ กิจกรรมเครื่องฝึกจำลองการเดินเรือแบบเคลื่อนย้ายได้  และมีการให้บริการตัดผมฟรี ตรวจสุขภาพช่องปาก การสอนปฐมพยาบาลและช่วยชีวิตเบื้องต้น กิจกรรมการเรียน การสอน เล่านิทาน วาดภาพ ระบายสี กิจกรรมจิตอาสา และเล่นเกมตอบคำถามชิงรางวัล โดยไฮไลท์ในปีนี้อยู่ที่ "สแตนดี้" ภาพเหมือนนายกรัฐมนตรี ทั้งหมด 17 แอคชัน วางตามจุดต่าง ๆ ให้ทุกคนได้ถ่ายภาพเป็นที่ระลึกกระทรวงศึกษาธิการจัดกิจกรรม ภายใต้แนวคิด “เด็กเอ๋ย เด็กดี” เปิดให้เข้าร่วม ตั้งแต่เวลา 07.00-17.00 น. โดยแบ่งกิจกรรมเป็น 4 โซน ได้แก่ โซนที่ 1 เด็กไทย หัวใจคุณธรรม โซนที่ 2 เด็กไทย หัวใจสามัคคี โซนที่ 3 เด็กไทย รู้คิดวิทยาศาสตร์ และโซนที่ 4 เด็กไทย รู้เท่าทันเทคโนโลยี เพื่อสร้างความสุข ความสนุกแบบเต็มอิ่มเปิดประสบการณ์ใหม่ๆ ได้เรียนรู้และลงมือปฏิบัติผ่านกิจกรรมที่เสริมสร้างเด็กและเยาวชนให้เป็นพลเมืองที่ดี พร้อมเปิดพื้นที่อาคารวังจันทรเกษม ซึ่งสร้างขึ้นในสมัยรัชกาลที่ 6 ให้เด็ก ๆ ได้เรียนรู้ และเปิดห้องทำงานรัฐมนตรีว่าการกระทรวงศึกษาธิการ ให้เด็ก ๆ ได้มีโอกาสนั่งเก้าอี้รัฐมนตรีอีกด้วย กองทัพอากาศจัดกิจกรรม 1 วัน...ที่น่านฟ้าไทย...จะเต็มไปด้วยความฝันของเด็กไทยสู่การผจญภัยไม่รู้จบ มาทำความรู้จัก เครื่องบินขับไล่ T-50TH GOLDEN EAGLE พร้อมด้วยกิจกรรม ของที่ระลึกมากมายที่พิพิธภัณฑ์กองทัพอากาศและการบินแห่งชาติ และกิจกรรมสุดพิเศษ ร่วมชมการแสดงภาคอากาศของอากาศยานประเภทต่างๆ ณ ฝูงบิน 601 กองบิน 6 ตั้งแต่เวลา 08.15 – 14.50 น.ส่วนกองทัพบก จัดงานวันเด็กที่กองพลทหารม้าที่ 2 รักษาพระองค์ (พล.ม.2 รอ.) สนามเป้า ภายในงานจะมีการจัดแสดงอาวุธยุทโธปกรณ์และอากาศยานที่เข้าประจำการใหม่และที่มีการพัฒนาให้ทันสมัย ควบคู่ไปกับการแสดงบนเวที การจัดแสดงกิจกรรมกลางแจ้งให้น้องๆได้สนุกสนาน เสริมสร้างจินตนาการอย่างเต็มที่ ขณะที่กองทัพเรือจัดกิจกรรมให้เด็ก ๆ ได้เข้าชมเรือหลวงตามหน่วยต่างๆ ทั่วประเทศไทยพีบีเอสชวนเที่ยวงานวันเด็กแห่งชาติ “ด.เด็กคิดดี Thai PBS คิดส์เดย์ 2561 ตอน ดูทีวีกับลูก” ตั้งแต่เวลา 08.00 - 15.00 น. ณ สถานีโทรทัศน์ไทยพีบีเอส ถ.วิภาวดีรังสิต พบกับกิจกรรมจากรายการเด็ก  ทั้ง Kid Rangers ปฏิบัติการเด็กช่างคิดมาสนุกคิดกับเรื่องราวของวิทยาศาสตร์ที่อยู่รอบๆ ตัวเรา, ขบวนการ Fun น้ำนม กิจกรรมสำหรับน้องเล็กวัยฟันน้ำนม มาร้อง เล่น เต้น กับพี่เอม ว่องไว แหลมคม นุ่มนิ่ม, หนูน้อยจ้าวเวหา ประดิษฐ์เครื่องบินจำลอง ที่สามารถบังคับและบินได้จริงจากที่เราประดิษฐ์เอง, คิดส์คลับ จัดสวนจิ๋วในกระถางดินเผา และทำเสื้อยืดที่มีเพียงตัวเดียวในโลกจากฝีมือของเรา, สอนศิลป์ พบกับพี่โจ ขวัญใจของเด็กๆ พร้อมประดิษฐ์ชิ้นงานกรอบรูปทีวีสอนศิลป์และสมุดทีวีสอนศิลป์, หม้อข้าวหม้อแกง ลงมือทำอาหารคาวและของหวาน จากฝีมือเราเอง รับรองว่าท้องร้องหิวจ๊อก จ๊อก แน่นอน, คิดส์ทันข่าว มาเป็นผู้ประกาศวัยคิดส์ ทดลองอ่านข่าวและเรียนรู้วิธีการทำงานของทีมข่าว และรายการอื่น ๆ อีกมากมาย พร้อมรับของที่ระลึกมากมายภายในงาน มิวเซียมสยาม ชวนทุกครอบครัวค้นหาความสนุก ถอดรหัสความเป็นไทยผ่านการเล่นกับประเพณีต่างๆ ที่มีมาแต่โบราณ จำลองประเพณีต่างๆ ให้น้องๆ ได้ทำความรู้จักกับกิจกรรมการละเล่นที่ได้รับแรงบันดาลใจจากห้อง "ไทยประเพณี" โดยประเพณีไทยที่เตรียมให้ทุกคนได้ร่วมสนุก ประกอบด้วย ประเพณีแข่งเรือยาว, ประเพณีสารทเดือนสิบและพิธีชิงเปรต,ประเพณีวิ่งควาย, ประเพณีสงกรานต์, ประเพณีตาข้าวเม่า และเปิดให้ทุกคนได้ชมนิทรรศการถาวร ชุด "ถอดรหัสไทย" งานนี้ฟรีตลอดวัน สนุกสนานกับกิจกรรมได้ ตั้งแต่เวลา 9.00 - 17.00 ณ  กระทรวงทรัพยากรธรรมชาติและสิ่งแวดล้อม จัดกิจกรรม ภายใต้หัวข้อ "รักษ์ป่า รักษ์ทะเล รักษ์สัตว์และสัตว์ทะเล" ณ บริเวณลานกิจกรรม สวนสัตว์ดุสิต กรุงเทพฯ โดยมีกิจกรรมมากมาย ทั้งฐานการเรียนรู้ต้นไม้ทรงปลูกในรัชกาลที่ 10 ฐานการเรียนรู้ปลูกป่าในใจคน มีการเรียนรู้ชีวิตสัตว์ป่ารวมทั้งสัตว์ทะเลที่หายากและกำลังสูญพันธ์ กิจกรรมการปลูกกล้วยไม้และต้นไม้ กิจกรรมจิตอาสาคัดแยกขยะ ชมสัตว์ทะเลหายาก เกมจาก QR code เป็นต้น พร้อมมอบสิทธิพิเศษสำหรับเด็กทุกคนเข้าชมสวนสัตว์ และร่วมงานวันเด็กฟรีตลอดวัน โดยมีกิจกรรมร่วมสนุกชิงรางวัลในรูปแบบต่างๆ ทั้งสาระน่ารู้ เกม และของรางวัลมากมาย รวมถึงบัตรเข้าพักอุทยานฟรี พร้อมทั้งการบรรเลงเพลงจากศิลปินรับเชิญ และทีม “พยัคฆไพล พญาเสือ ฉลามขาว” จากกรมอุทยานแห่งชาติฯ เพื่อเป็นของขวัญให้กับทุกคนอีกด้วยกระทรวงวิทยาศาสตร์และเทคโนโลยี จัดงาน “ ถนนสายวิทยาศาสตร์” ภายใต้แนวคิด “นักวิทย์น้อย ตามรอยพระบิดาวิทยาศาสตร์ไทย” เปิดบ้านให้เยาวชนได้สัมผัส เรียนรู้ และสนุกสนานกับกิจกรรมต่าง ๆ เช่น นิทรรศการ 150 ปี สุริยุปราคาหว้ากอ กิจกรรมการทำหน้ากากดูดวงอาทิตย์ นาฬิกา Science เรียนรู้ประวัติของเวลาในประเทศไทย และท้าทายความสามารถของน้องๆ ด้วยการทำเครื่องจับเวลาจากวัสดุ อุปกรณ์ที่กำหนดให้ กิจกรรม Enjoy Maker Space เรื่อง จรวดตะลุยอวกาศ ออกแบบและประดิษฐ์ชิ้นงานจรวดที่ขับเคลื่อนด้วยพลังงานจากหนังยาง การประดิษฐ์เครื่องฉายดาวมือถืออย่างง่าย กิจกรรม ไข่น้อยต่อยมด การใช้วิทยาศาสตร์ในการปรับปรุงเปลือกไข่ ให้สามารถไล่มดได้ และกิจกรรม Fruit caviar ปั้นน้ำผลไม้เป็นไข่ปลา ทำเจลลี่ไข่ปลาจากน้ำผลไม้ด้วยตนเอง พร้อมนำกลับไปรับประทานได้ตั้งแต่ เวลา 09.00 – 17.00 น.  หอศิลปวัฒนธรรมแห่งกรุงเทพมหานคร ชวนร่วมกิจกรรมวันเด็กศิลป์@BACCปี 2561 ในชื่อตอน “ผจญภัยสนามเด็กศิลป์” หนึ่งวันกับการเนรมิตหอศิลปกรุงเทพฯ ให้เป็นสนามเด็กเล่นเพื่อการเรียนรู้สำหรับเยาวชน ตั้งแต่ เวลา 10.00-18.00 น. ซึ่งเด็ก ๆ ทุกคนจะได้ผจญภัยไปในโลกศิลปะ บุกตะลุยไปพิชิตฐานกิจกรรม และการแสดงมากมาย ที่ออกแบบเพื่อให้เด็กๆได้ฝึกฝนการใช้ความคิดสร้างสรรค์ควบคู่ไปกับความสนุกสนาน กระจายตัวรอตอนรับทุกคนอยู่ภายในอาคารหอศิลปกรุงเทพฯ ไฮไลท์ในงาน คือ น้อง ๆ จะได้ตื่นตากับการแปลงโฉมอาคารหอศิลปฯ ให้เป็นสนามเด็กเล่นศิลปะ เพื่อให้น้องๆ ได้ผจญภัย และบุกตะลุย ร่วมสนุกกับฐานกิจกรรมและการแสดงต่างๆ สนุกนอกกรอบไปกับกิจกรรมฐานศิลปะประดิษฐ์และงานสร้างสรรค์ รูปแบบต่างๆ ที่จะให้น้องๆได้ออกแบบ ทดลอง และลงมือทำด้วยตนเอง ทั้งหมด 9 ฐาน อาทิเช่น ประดิษฐ์หุ่นยนตร์ ประติมากรรมขนาดย่อม เพลิดเพลินไปกับการแสดง กว่า 7 ชุด ที่เตรียมมาสร้างสีสัน และให้ความสุขแก่น้องๆ กันอย่างเต็มที่ ทั้งการแสดงดนตรี ละครเพลง ละครใบ้ การแสดงพื้นบ้าน และอื่นๆอีกมากมาย  จัตุรัสวิทยาศาสตร์ อพวช. จัดกิจกรรมเพื่อนักวิทยาศาสตร์น้อยตามรอยพระบิดาวิทยาศาสตร์ไทย ภายในงานพบกับฐานกิจกรรมแสนสนุก ทั้งเข็มกลัดเทิดพระเกียรติ ร.4, กล้องรูเข็ม, แบบจำลองสุริยุปราคา, กลุ่มดาวพราวแสง ,แผนที่ดาว และกิจกรรมสนุกๆ อย่างห้องทดลองวิทยาศาสตร์, บ้านนักวิทยาศาสตร์น้อย ตอน ดวงดาวของหนู, Enjoy Maker space ตอน จรวดตะลุยอวกาศ ซึ่งทุกกิจกรรม ฟรี แถมยังมีรางวัลแจกอีกมากมาย ที่บริเวณชั้น 4 และลานกิจกรรมโถงลิฟต์แก้ว ชั้น G ตั้งแต่เวลา 10.00-18.00 น. สภากาชาดไทย ชวนน้องๆ ร่วมกิจกรรมเรียนรู้เรื่องราวของสภากาชาดไทยผ่านแผ่นพับความรู้ ชมการแสดงรีดพิษงูและวีดิทัศน์ การแสดงสาธิตการจับงูชนิดต่างๆ โดยสวนงู สถานเสาวภา ซุ้มกิจกรรม Paper Doll แต่งตัวตุ๊กตากระดาษในชุดคุณหมอและนางพยาบาล โดยพิพิธภัณฑ์สภากาชาดไทย กิจกรรมให้ความรู้เรื่องการปฐมพยาบาล โดยศูนย์ฝึกอบรมปฐมพยาบาลและสุขภาพอนามัย และมีการให้บริการตรวจเช็คฟันและอุดเคลือบร่องฟันด้วยรถทันตกรรมเคลื่อนที่ จากสำนักงานบรรเทาทุกข์และประชานามัยพิทักษ์ และถ่ายรูปกับมาสคอต ครอบครัวพอเพียงสุดน่ารัก ตั้งแต่เวลา 08.30-15.30 น. ณ พิพิธภัณฑ์และสวนงู สถานเสาวภา สภากาชาดไทยพิพิธภัณฑ์เกษตรเฉลิมพระเกียรติฯ จัดงาน “ลูกหลานไทย สืบสานพระราชปณิธาน” ตั้งแต่เวลา 07.00 – 15.00 น. ในพื้นที่ MADO Pavilion ริม ถ.พหลโยธิน และภายในพิพิธภัณฑ์เกษตรเฉลิมพระเกียรติพระบาทสมเด็จพระเจ้าอยู่หัว ตรงข้ามโรงพยาบาลการุญเวช จ.ปทุมธานี ภายในงานมีการจัดกิจกรรมสนุกสนานมากมาย เพื่อเปิดโอกาสให้เด็กๆ และเยาวชน มาร่วมเรียนรู้การทำความดีเพื่อแผ่นดิน ร่วมสืบสาน รักษา ต่อยอดพระราชปณิธาน เรียนรู้วิถีเกษตรไทยจากทฤษฎี สู่การปฏิบัติ สุข สนุกสนาน ผ่านกิจกรรม Walk Rally เล่นเกมแลกรับรางวัล เรียนรู้ตามรอยพ่อ 70 ปี “กษัตริย์เกษตร” ชมภาพยนตร์แอนิเมชั่น 3 มิติ เกมในวิถีเกษตร อิ่มอร่อยกับอาหารคาวหวานตลอดทั้งวัน วันเด็กปีนี้อุทยานหลวงราชพฤกษ์ ชวนเด็ก ๆ เข้าร่วมงาน ณ ลานส้มสุก อุทยานหลวงราชพฤกษ์ จ.เชียงใหม่ ได้ตั้งแต่เวลา 08.00-12.00 น. โดยภายในงานน้องๆ จะได้เพลิดเพลินกับกิจกรรมศิลปะจากสิ่งเหลือใช้และวัสดุธรรมชาติ กิจกรรมรักษ์โลก การแสดงดนตรีจากเยาวชน การแสดงสุดพิเศษจากเหล่ามาสคอตอุทยานหลวงราชพฤกษ์ และร่วมเล่นเกมส์ต่างๆ ชิงรางวัลมากมาย รวมทั้งยังได้ชมไม้ดอกเมืองหนาวนานาพรรณนับล้านดอกอีกด้วย เด็กที่อายุไม่เกิน 15 ปี เข้าชมฟรีศูนย์วิทยาศาสตร์เพื่อการศึกษา จัดงานวันเด็กแห่งชาติ ตั้งแต่เวลา 09.00 ภายในงานมีการจัดกิจกรรมด้านวิทยาศาสตร์มากมาย ทั้งการแข่งขันทางวิทยาศาสตร์ การเล่นเกมส์วิทยาศาสตร์ ตอบปัญหาทางวิทยาศาสตร์เพื่อชิงรางวัล สิ่งประดิษฐ์ทางวิทยาศาสตร์ การแจกขนมและของรางวัลมากมาย รวมทั้งการจัดนิทรรศการทั้งภายในและนอกอาคาร พร้อมชมท้องฟ้าจำลองเคลื่อนที่ และนิทรรศการด้านดาราศาสตร์อีกด้วย หอดูดาวภูมิภาคโคราช หรือ หอดูดาว มทส. จัดกิจกรรม “สนุกคิด สนุกเรียนรู้” ตั้งแต่เวลา 09.00น. เป็นต้นไป พบกับกิจกรรมในงานมากมาย ทั้งการสำรวจดาวเคราะห์, แข่งจรวดลม, ระบายสี และรอบค่ำหอดูดาวเฉลิมพระเกียรติฯ มาเปิดกล้องดูดาวบนท้องฟ้าร่วมกัน ตั้งแต่เวลา 18.30น. เป็นต้นไป พิพิธภัณฑ์สถานธรรมชาติวิทยา 50 พรรษา สยามบรมราชกุมารี จัดกิจกรรมวันเด็ก ตั้งแต่เวลา 08.30 น. – 15.00 น. ณ คณะวิทยาศาสตร์ มหาวิทยาลัยสงขลานครินทร์ พบกับกิจกรรมภายในงานมากมาย ทั้งนิทรรศชีวลอกเลียน BIOMIMICRY และกิจกรรม นักวิจัยมาเล่าให้ฟัง ในหัวข้อกำเนิดสิ่งมีชีวิตชนิดใหม่ การบริการทางนิเวศวิทยา มารู้จักปูกันเถอะ และกิจกรรม สอนวาดรูปการ์ตูน , ทำเข็มกลัด ระบายสีปูนปลาสเตอร์ และกิจกรรมตอบปัญหาเพื่อชิงของรางวัล สำหรับน้อง ๆ และครอบครัวที่ต้องการจะเดินทางไปร่วมกิจกรรมวันเด็กแห่งชาติในปีนี้ รถไฟฟ้าบีทีเอส เปิดให้บริการเนื่องในวันเด็กแห่งชาติฟรี  ตั้งแต่เวลา 06.00-24.00 น. โดยเปิดให้เด็กที่มีส่วนสูงไม่เกิน140 ซม. นั่งรถไฟฟ้าบีทีเอสฟรีตลอดทุกเส้นทาง รวมทั้งสถานีในส่วนต่อขยายซึ่งปกติจะยกเว้นค่าโดยสารเฉพาะเด็กที่มีส่วนสูงไม่เกิน90ซม.เท่านั้น ขณะที่รถไฟฟ้าเอ็มอาร์ที ให้บริการฟรี ทั้ง 2 สาย สายเฉลิมรัชมงคล (สายสีน้ำเงิน) และสายฉลองรัชธรรม (สายสีม่วง) สำหรับเด็กที่มีอายุไม่เกิน 14 ปี และมีความสูงไม่เกิน 140 ซม.เพียงแสดงตัวที่ห้องออกบัตรโดยสารเพื่อรับคูปองโดยสารรถไฟฟ้าฟรี  ณ สถานีรถไฟฟ้าเอ็มอาร์ที สถานีหัวลำโพง และสถานีศูนย์ราชการนนทบุรี ตั้งแต่เวลา 08.00 – 15.00 น.
เหลืองอร่าม "ดอกสุพรรณิการ์" บานแล้วถนนรังสิต-นครนายก|ชมความสวยงามของดอกสุพรรณิการ์ ดอกไม้ประจำ จ.นครนายก ที่บานอร่ามสีเหลืองสดใส บนเส้นทางถนนรังสิต-นครนายก สร้างความสดชื่นให้กับผู้ใช้รถใช้ถนนในช่วงเดือนม.ค.-ก.พ.นี้  วันนี้ (20 ม.ค. 2561) ผู้สื่อข่าวรายงานว่า สำหรับผู้ที่เดินทางไป จ.นครนายก โดยใช้เส้นทางถนนสาย รังสิต-นครนายก อ.องครักษ์ จะมีความสดชื่นเป็นพิเศษ เพราะตอนนี้ต้นสุพรรณิการ์ ต้นไม้ประจำจังหวัด ที่ปลูกบนเกาะกลางถนนตลอดเส้นทาง เข้าสู่เมืองนครนายก ได้ออกดอกสีเหลืองบานสะพรั่ง โดยเฉพาะช่วงฤดูหนาวในช่วงเดือนม.ค.-ก.พ.นี้  ดอกสุพรรณิการ์ หรือ ดอกฝ้ายคำ เป็นไม้ยืนต้นผลัดใบ สูง 5–10 เมตร ออกดอกเป็นช่อที่ปลายกิ่งสีเหลือง โดยจะผลัดใบออกจนหมด เหลือเพียงดอกที่บานสะพรั่ง อวดความงามของดอกสีเหลืองสดใส สร้างความเพลิดเพลินให้กับผู้ขับรถในเส้นทางสายนี้                                
“สะพานทุ่งนามุ้ย” จ.นครนายก ชิลวิถีไทย|เปิดแหล่งท่องเที่ยวใหม่ “สะพานทุ่งนามุ้ย” ต.สาริกา จ.นครนายก สร้างจุดขายย้อนวิถีไทยสู่คนเมือง ให้นักท่องเที่ยวเรียนรู้ ผ่านสะพานไม้ไผ่รูปตัวเอส ความยาว 150 เมตร บนแปลงนาท่ามกลางธรรมชาติ และสอนการทำเกษตร ปลูกผักสวนครัวแบบพึ่งพาตัวเอง กลายเป็นจุดแลนมาร์กใหม่ยอดฮิตคนชอบกลิ่นท้องทุ่งวันนี้ (14 ม.ค.2561) ผู้สื่อข่าวรายงานว่า นักท่องเที่ยวที่ชอบความเป็นธรรมชาติและสัมผัสกับวิถีไทย ตอนนี้จ.นครนายก กำลังมีแหล่งท่องเที่ยวย้อนวิถีไทยแห่งใหม่ที่กลายเป็นจุดเช็กอินของนักเดินทางที่ชื่อว่าสะพานทุ่งนามุ้ย ต.สาริกา อ.เมือง จ.นครนายก โดยเฉพาะวันหยุดจะมีนักท่องเที่ยวมากกว่า 300-500 คนต่อวันมาเยี่ยมเยือนที่นี่สะพานทุ่งนามุ้ย เป็นสะพานไม้ไผ่ที่ทอดยาวคดเคี้ยวเป็นรูปตัวเอส ความยาวประมาณ 150 เมตร พาดผ่านบนท้องนาสีเขียวขจีกว่า 2 ไร่ของครอบครัวลุงอ้อด ยังประโยชน์ เจ้าของแปลงนาแห่งนี้น.ส.ประภาภร ยังประโยชน์ หรือ ขวัญ ตัวแทนกลุ่มกสิกรรมธรรมชาติ ลูกสาวของลุงอ้อด เล่าว่า สมัยก่อนชาวบ้านเรียกว่าแถวนี้ว่าทุ่งนามุ่ย เพราะบริเวณนี้เต็มไปด้วยดงหมามุ่ยเวลาน้ำท่วมชาวบ้านสัญจรลำบาก ต้องเดินอ้อมไปทางถนน แทนที่จะตัดผ่านท้องนาไปยังไร่นาของตัวเอง จึงเกิดไอเดียว่าทำสะพานไม่ไผ่ให้คนสัญจรสะดวกขึ้น แต่พอสร้างสะพานไม้ไผ่เสร็จ มีกลุ่มคนขี่จักรยาน และนักท่องเที่ยวที่เข้ามาพักในรีสอร์ทแถวๆนี้ เห็นว่าสวย งามก็นำไปบอกต่อปากต่อปาก จนกลายเป็นจุดท่องเที่ยววิถีธรรมชาติแห่งใหม่ตอนนี้มีการพัฒนารวมกลุ่มชาวบ้านทำเป็นจุดท่องเที่ยว และเรียนรู้ย้อนวิถีท้องถิ่นสู่ชนเมืองขึ้น นอกจากจะมีกองฟาง ต้นข้าว ยังมีผลผลิตในชุมชน เช่น มะพร้าว ผักสวนครัว อาหารพื้นบ้าน ข้าวที่ผลิตเองมาวางจำหน่าย และให้ความรู้นักท่องเที่ยว เช่น การสอนปลูกผักสวนครัวให้นักท่องเที่ยวที่เข้ามาปลูก และเก็บเกี่ยวผลผลิตไปกินเองรวมทั้งจะลดการใช้โฟมลดขยะ โดยใช้ใบตองทำกระทงใส่อาหารเพื่อลดขยะนับจากนี้อีกกว่า 2 เดือนเศษเมื่อแปลงนาเขียวขจีกลายเป็นทุ่งข้าวสีรวงทอง ที่นี่จะเปิดลงแขกเกี่ยวข้าว โดยให้คนในชุมชนและนักท่องเที่ยวสัมผัสวิถีชาวนาลงมือเกี่ยวด้วยตัวเอง             เรื่องและภาพ จันทร์จิรา พงษ์ราย ไทยพีบีเอสออนไลน์ 
โอบกอด “ทะเลหมอก”ที่เขาค้อ จ.เพชรบูรณ์|สีสันทะเลหมอก บนเขาค้อ จ.เพชรบูรณ์ ในช่วงโค้งสุดท้ายของฤดูหนาว มีนักท่องเที่ยวเดินทางมาสัมผัสสดชื่นและสวยงาม
วันนี้ (21 ม.ค.2561) ผู้สื่อข่าวรายงานว่า บรรยากาศที่จุดชมวิวเขาค้อ อ.เขาค้อ จ.เพชรบูรณ์ คึกคักเป็นพิเศษ นักท่องเที่ยวจำนวนมาก ต่างมารอชมความสวยงาม ถ่ายรูปโอบกอดทะเลหมอกสีขาวโพลนยามเช้าที่ปกคลุมทิวเขาค้อ ตัดกับสีสันสวยงามแปลงดอกไม้เมืองหนาวที่ออกดอกอวดโฉมบานสะพรั่งท่ามกลางอากาศที่กำลังเย็นสบายเพียง 21 องศาเซลเซียส ทำให้ร้านค้าชุมชนที่เกษตรกร นำผลผลิตท้องถิ่นมาวางจำหน่าย ทั้งแครอท และสตรอเบอรี่ ที่เก็บจากแปลงสดๆให้เด็กๆนำมาขายให้นักท่องเที่ยวได้เลือกซื้อกลับไปเป็นของฝากขายดิบขายดีสำหรับเขาค้อ จ.เพชรบูรณ์ เป็น 1 ใน 55 จังหวัดที่รัฐบาลโดยกระทรวงการท่องเที่ยวและกีฬา ส่งเสริมในโครงการท่องเที่ยวเมืองรอง โดยนักท่องเที่ยวสามารถนำใบเสร็จการท่องเที่ยวไปลดหย่อนภาษีได้               
ผอ.รพ.ดอนสัก ไม่หวงสูตร แจก “ใบสั่งยา” รักษาโรคฮิต |รักษาการผู้อำนวยการโรงพยาบาลดอนสัก แจกใบสั่งยาโรคประจำตัวยอดฮิตของคนไทยผ่านเฟซบุ๊กส่วนตัว หวังทุกคนมีสุขภาพแข็งแรง โดยไม่เสียค่าใช้จ่าย วันนี้ (27 ม.ค.2561) ผู้สื่อข่าวรายงานว่า นพ.พิรกิจ วงศ์วิชิต นายแพทย์ชำนาญการ รักษาการในตำแหน่งผู้อำนวยการโรงพยาบาลดอนสัก ต.ดอนสัก อ.ดอนสัก จ.สุราษฎร์ธานี โพสต์ภาพพร้อมข้อความผ่านเฟซบุ๊ก "Piragit Wongwichit" ว่า ใบสั่งยา แบบไม่ใช้ยา แชร์ได้ครับ ไม่หวงสูตรยาโดยมีเนื้อหาในใบสั่งยา ดังนี้ยาลดความอ้วน - วิ่งวันละ 3 กิโล สัปดาห์ละ 4 วัน ควบคุมอาหาร (ไม่อดอาหาร)ยาลดความดัน - งดอาหารเค็ม วิ่ง/เดิน วันละ 30 นาที สัปดาห์ละ 4 วัน ยาเบาหวาน - งดอาหารหวาน ออกกำลังกาย เดิน/วิ่ง สัปดาห์ละ 4 วัน ยาลดไขมัน - งดอาหารทอด/อาหารมัน ออกกำลังกาย เดิน/วิ่ง สัปดาห์ละ 4 วันสรุป : ออกกำลังกายสม่ำเสมอ สุขภาพแข็งแรง   
ซ้อมเสมือนจริง "ยกพลขึ้นบก" เครื่องบินขับไล่ทิ้งระเบิดโจมตี |3 ชาติฝึกซ้อมเสมือนจริงในการฝึกยุทธวิธียกพลขึ้นบก  นำกำลังพลผสมเข้ายึดพื้นที่ของข้าศึก ใช้รถสะเทินน้ำสะเทินบกขนกำลังพล ทิ้งระเบิดโจมตีเครื่องบินขับไล่ วันนี้ (16 ก.พ.2561) กองทัพไทย กองทัพสหรัฐอเมริกา และกองทัพสาธารณรัฐเกาหลี ร่วมกันซ้อมเสมือนจริงในการฝึกยุทธวิธียกพลขึ้นบก โดยได้จำลองสถานการณ์ นำกำลังพลผสมเข้ายึดพื้นที่ของข้าศึก ใช้รถสะเทินน้ำสะเทินบกขนกำลังพล และลำเลียงยุทโธปกรณ์ทางทหารต่างๆ เข้าในพื้นที่ มีการทิ้งระเบิดโจมตีของเครื่องบินขับไล่ พร้อมทั้งนำกำลังทหารบุกเข้ายิงต่อสู้ และใช้เฮลิคอปเตอร์เข้าช่วยเหลือผู้ได้รับบาดเจ็บ ก่อนซึ่งจะมีการฝึกจริงในวันพรุ่งนี้(17 ก.พ.) ที่หาดยาว อ.สัตหีบ จ.ชลบุรีสำหรับการฝึกคอบร้าโกลด์ 2018 ครั้งที่ 37 เริ่มขึ้นตั้งแต่วันที่ 13-23 ก.พ.นี้ โดยแต่ละวันจะมีการเปลี่ยนการซ้อม การฝึกภาคสนาม และโครงการช่วยเหลือประชาชน โดยในปีนี้ได้เพิ่มการฝึกช่วยเหลือด้านมนุษยธรรมและการบรรเทาสาธารณภัย การฝึกต่อต้านการก่อการร้ายสากล การฝึกกวาดล้างและทำลายทุ่นระเบิด                                                                                                 
ส่อง Bonhomme Richard เรือรบสหรัฐฯ|กองทัพเรือสหรัฐ เปิดโชว์เรือรบ Bonhomme Richard (LHD-6) (โบนโฮม ริชาร์ด) ที่นำเข้าร่วมการฝึกคอบร้าโกลด์ 2018 เป็นครั้งแรก ที่หาดยาว อ.สัตหีบ จ.ชลบุรีวันนี้ (15 ก.พ.2561) ผู้สื่อข่าวรายงานว่า กองทัพเรือสหรัฐอเมริกา ได้นำนำสื่อมวลชนขึ้นชมเรือ USS Bonhomme Richard (LHD-6) (โบนโฮม ริชาร์ด) ที่ของกองทัพเรือสหรัฐอเมริกา ได้นำเข้าร่วมการฝึกคอบร้าโกลด์ 2018 เป็นครั้งแรก ที่ประเทศไทย และจะเข้าร่วมการฝึกยุทธวิธียกพลขึ้นที่หาดยาว อ.สัตหีบ จ.ชลบุรี ในวันที่ 17 ก.พ.นี้สำหรับเรือ USS Bonhomme Richard (LHD-6) เป็นเรือโจมตีสะเทินน้ำสะเทินบกขนาดใหญ่  มีระวางขับน้ำ 40,500 ตัน ความยาว 257 เมตร ความเร็วสูงสุด 20 น๊อต บรรทุกกำลังพลได้ 1,800 นาย ลูกเรือ 1,298 นาย โดยลำเลียงยานโจมตีสะเทินน้ำสะเทินบก และรองรับเฮลิคอปเตอร์ได้ 24 ลำ โดยการเข้าชมเรือครั้งนี้ ได้พาดู บริเวณที่เก็บยุทโธปกรณ์ทางทหาร  ห้องจอดรถสะเทินน้ำสะเทินบก ห้องพยาบาล และดาดฟ้าเรือที่ใช้จอดเครื่องบินและเฮลิอคอปเตอร์ สำหรับการฝึกคอบร้าดกลด์ 2018 โดยใช้พื้นที่กองทัพภาคที่ 1 กองทัพภาคที่ 2 และบริเวณอ่าวไทยตอนบน เป็นพื้นที่การฝึกหลัก ในระหว่างวันที่ 13-23 ก.พ.นี้ อ่านข่าวเพิ่มเติมเริ่มแล้ว พิธีเปิดการฝึกคอบร้าโกลด์ 2018                              
ถ้าต้องอยู่ในป่า ทหารดำรงชีพอย่างไร?|ฝึกคอบร้าโกลด์ จำลองการดำรงชีพในป่าให้รอด สอนวิธีสังเกตสัตว์ชนิดไหนมีพิษ อาหารชนิดไหนกินได้ และการหาน้ำดื่มจากธรรมชาติวันนี้ (19 ก.พ.2561) กองอำนวยการการฝึกร่วมผสมคอบร้าโกลด์ 2018 โดยกองพันลาดตระเวน กองพลนาวิกโยธิน ได้จัดให้มีการฝึกการดำรงชีพในป่า โดยมีกำลังทหารนาวิกโยธินไทย และสหรัฐร่วมการฝึก ประกอบด้วย ทหารสหรัฐอเมริกา 30 นาย เกาหลี 18 นาย และทหารไทย 20 นายวัตถุประสงค์เพื่อให้กำลังพลที่เข้ารับการฝึกมีความรู้ความเข้าใจ และสามารถดำรงชีพในป่าได้ ในกรณีที่ไม่สามารถรับเสบียงอาหารเพิ่มเติม จากการถูกปิดล้อมจากข้าศึก และให้กำลังพลสามารถหาอาหารจากธรรมชาติการฝึกครั้งนี้ ได้สอนให้สังเกตว่าพืชชนิดใดกินได้และกินไม่ได้ การหาน้ำดื่มจากธรรมชาติ การทำกับดักสัตว์ รวมทั้งสังเกตสัตว์ที่มีพิษและไม่มีพิษ เช่น งู แมงป่อง การจับสัตว์ให้ปลอดภัย รวมทั้งการก่อไฟเพื่อประกอบอาหารและให้ความอบอุ่น เทคนิคการเดินป่า การหาที่พักและสร้างที่พัก ทั้งนี้เพื่อให้กำลังพลที่เข้ารับการฝึกสามารถนำความรู้ที่ได้ไปใช้ในการปฎิบัติงานในพื้นที่ หรือในยามฉุกเฉินได้อย่างมีประสิทธิภาพสำหรับการฝึกคอบร้าโกลด์ ครั้งที่ 37 เริ่มตั้งแต่วันที่ 13-23 ก.พ.นี้ ถือเป็นการฝึกร่วมผสมทางทหารที่มีขนาดใหญ่ที่สุดในภูมิภาคเอเชียตะวันออกเฉียงใต้ ซึ่งกองทัพไทย และกองกำลังสหรัฐอเมริกาภาคพื้นแปซิฟิก ร่วมกันเป็นเจ้าภาพจัดการฝึกในประเทศไทยเป็นประจำทุกปี           
นักท่องเที่ยวแห่ชมเทศกาลหุ่นฟางยักษ์ จ.มหาสารคาม|จังหวัดมหาสารคาม จัดงานเทศกาลหุ่นฟางยักษ์และหมอลำหุ่นกระติบข้าวขึ้นเป็นครั้งแรก หวังส่งเสริมการท่องเที่ยวเชิงสร้างสรรค์ เปิดเวทีศิลปะให้เยาวชนและประชาชน แสดงฝีมือแข่งขันการทำหุ่นฟางยักษ์ สร้างจุดท่องเที่ยวแห่งใหม่วันนี้ (20 ก.พ.2561) ผู้สื่อข่าวรายงานว่า ประชาชนและนักท่องเที่ยวเข้าร่วมงานเทศกาลหุ่นฟางยักษ์และหมอลำหุ่นกระติบข้าวมหาสารคาม 2018 ครั้งที่ 1 จัดโดยสมาคมส่งเสริมธุรกิจการท่องเที่ยวจังหวัดมหาสารคาม และได้รับการชักชวนจากนายปรีชา การุณ หรือครูเซียง ครูฝึกสอนหมอลำหุ่นกระติบข้าว คณะเด็กเทวดา ซึ่งมีการทำหุ่นฟางยักษ์กลางท้องทุ่ง เนื้อที่กว่า 10 ไร่ หรือเรียกว่าคันแทนาเธียร์เตอร์ หรือโรงละครโฮม ทองศรี อุปถัมภ์ บ้านหนองโนใต้ ต.นาดูน อ.นาดูน จ.มหาสารคาม ใกล้กับพระบรมธาตุนาดูนนอกจากนี้ ยังเป็นการเปิดเวทีศิลปะให้เยาวชนและประชาชนทั่วไป หรือชาวชุมชน ได้แสดงฝีมือแข่งขันทำหุ่นฟางยักษ์ โดยหุ่นฟางแต่ละตัวได้รับความสนใจจากนักท่องเที่ยวและสามารถโหวตคะแนนให้กับหุ่นฟางที่ชื่นชอบได้ด้วย อีกทั้งมีการจัดแสดงหุ่นกระติบข้าว รวมทั้งการแสดงหมอลำหุ่นกระติบข้าว "คณะเด็กเทวดา" ซึ่งเป็นหมอลำหุ่นที่ทำขึ้นมาจากกระติบข้าวเหนียว ก่อตั้งโดยครูเซียงที่ชักชวนเด็กในชุมชนมาฝึกซ้อมการแสดง ใช้เวลาว่างให้เกิดประโยชน์ โดยนำนิทานพื้นบ้านมาประกอบบทหมอลำ เช่น สังข์ศิลป์ชัย องคุลีมาล จนได้มีโอกาสไปแสดงในงานเทศกาลหุ่นโลกเมื่อปี 2014 และได้รับรางวัลกลับมา  
ปฏิบัติการทำลาย "ทุ่นระเบิด" ที่เก็บกู้สำเร็จ |กองทัพไทย- สหรัฐอเมริกา ร่วมฝึกการทำลายทุ่นระเบิดที่เก็บกู้สำเร็จ บริเวณกลางป่าพื้นที่บ้านท่าเส้น ต.หนองกลัด จ.ตราด ในการฝึกคอบบร้าโกลด์ 2018 วันนี้ (20 ก.พ.2561) พล.ท.สิทธิพล นิ่มนวล ผู้อำนวยการศูนย์ปฎิบัติการทุ่นระเบิดแห่งชาติ เดินทางมาเยี่ยมชม ทหารปฎิบัติการเก็บกู้ทุ่นระเบิดเพื่อมนุษยธรรมที่ 2 กองทัพไทย และทหารกองทัพสหรัฐอเมริกา ที่ร่วมฝึกการทำลายทุ่นระเบิดที่เก็บกู้สำเร็จ บริเวณกลางป่าพื้นที่บ้านท่าเส้น ต.หนองกลัด จ.ตราด เพื่อเชื่อมความสัมพันธ์อันดีระหว่างทหารที่ปฏิบัติงาน และเพื่อความปลอดภัยของประชาชนในพื้นที่ จากทุ่นระเบิดในพื้นที่ชายแดน ไทย-กัมพูชา ปฏิบัติการนี้ ถือเป็นหนึ่งในการฝึกคอบร้าโกลด์ 2018 ครั้งที่ 37 ตั้งแต่วันที่ 13-23 ก.พ.นี้            
ฝึกซ้อมเสมือนจริง "ช่วยชีวิต" ผู้ประสบภัยแผ่นดินไหว|เปิดปฏิบัติการซ้อมเสมือนจริง ในฝึกช่วยเหลือด้านมนุษยธรรมและการบรรเทาสาธารณภัย  เป็นครั้งแรกที่ได้เข้าร่วมฝึกในคอบร้าโกลด์ 2018 ที่สนามฝึก จ.ฉะเชิงเทรา โดยการจำลองสถานการณ์เกิดแผ่นดินไหววันนี้ (21 ก.พ.2561) ภายใต้การฝึกคอบร้าโกลด์ 2018 ที่ศูนย์ฝึกบรรเทาสาธารณภัย หน่วยบัญ ชาการทหารพัฒนา กองบัญชาการกองทัพไทย อ.พนมสารคาร จ.ฉะเชิงเทรา ซึ่งถือเป็นการฝึกในช่วงโค้งสุดท้าย ทหารปฎิบัติการหน่วยทหารพัฒนา กองบัญชาการกองทัพไทย พร้อมกับทหารกองทัพสาธารณรัฐเกาหลี ญี่ปุ่น มาเลเซีย สิงคโปร์ สหรัฐอเมริกาและจีน ร่วมกันซ้อมเสมือนจริง ฝึกการช่วยเหลือด้านมนุษยธรรมและการบรรเทาสาธารณภัย นับเป็นครั้งแรกที่ได้เข้าร่วมฝึกในคอบร้าโกลด์โดยมีการจำลองสถานการณ์ เกิดแผ่นดินไหวขนาดใหญ่ มีประชาชนติดอยู่ใต้ซากตึกที่พังถล่ม และมีผู้ได้รับบาดเจ็บ และเสียชีวิตจำนวนมาก จึงต้องมีการช่วยเหลือ ค้นหา เคลื่อนย้าย ปฐมพยาบาล และนำส่งสถานพยาบาล การฝึกครั้งนี้เพื่อให้กำลังพลถึงมีการเตรียมพร้อมที่จะปฎิบัติการ กรณีเกิดภัยพิบัติขึ้น          
“น้องแพรพาเพลิน” เผยเบื้องหลัง ลอนดอนแฟชันวีค 2018 |เด็กไทยวัย 11 ปี ได้ร่วมงานลอนดอนแฟชันวีค 2018 ที่ประเทศอังกฤษ ได้กระทบไหล่ช่างแต่งหน้าระดับมืออาชีพ เปิดประสบการณ์และเรียนรู้การแต่งหน้าอีกระดับวันนี้ (21 ก.พ.2561) ไทยพีบีเอสมีโอกาสสัมภาษณ์ ด.ญ.ณัฏฐนันท์ สนุ่นรัตน์ หรือ น้องแพร บิวตี้บล็อคเกอร์ วัย 11 ปี เจ้าของเพจ “น้องแพรพาเพลิน” ขณะไปเรียนแต่งหน้าที่ประเทศอังกฤษ และมีโอกาสร่วมงานลอนดอนแฟชันวีค 2018 โดยได้แต่งหน้านางแบบชาวต่างชาติ จำนวน 4 คนน้องแพร กล่าวว่า การแต่งหน้าชาวต่างชาติค่อนข้างยาก เพราะโครงหน้าและสีผิวแตกต่างจากคนไทย แต่ก็พยายามทำให้ออกมาดีที่สุดน้องแพร สนใจภาษาอังกฤษและหมั่นฝึกฝนมาตลอด การร่วมงานกับชาวต่างชาติในงานแฟชันวีค แม้จะมีศัพท์บางคำที่ยากจะเข้าใจ แต่ก็ไม่ใช่อุปสรรคที่จะให้เธอได้เรียนรู้กับประสบการณ์ในครั้งนี้น้องแพรชอบแต่งหน้าตั้งแต่อายุ 3 ขวบ จนกระทั่งอายุ 5 ขวบ แม่ได้เปิดชาแนลในยูทูปให้ จึงทำให้น้องแพรเป็นที่รู้จัก และแบรนด์เครื่องสำอางหลายยี่ห้อ ส่งผลิตภัณฑ์ให้น้องแพรรีวิวเหมือนกับบิวตี้บล็อคเกอร์คนอื่นๆ 
เล่นมือถือก่อนนอน ชีวิตเปลี่ยน เสี่ยง "นอนไม่หลับ"    |ปัจจุบันเรามักใช้โทรศัพท์มือถือ หรือ แท็บเล็ต เกือบตลอดเวลา โดยเฉพาะเวลาก่อนนอน ซึ่งหากใช้สะสมเป็นเวลานานอาจเสี่ยงต่อการเกิดโรคนอนไม่หลับ และส่งผลกระทบต่อการใช้ชีวิต การใช้โทรศัพท์มือถือ หรือ แท็บเลต เพื่อดูซีรีย์ เล่นเกม หรือใช้สื่อสังคมออนไลน์ ยังคงเป็นกิจกรรมที่นิยมในกลุ่มคนรุ่นใหม่ ทั้งในช่วงเวลากลางวันและก่อนนอน ซึ่งการใช้อุปกรณ์เหล่านี้ในตอนกลางคืน อาจส่งผลทำให้ละเลยการนอน จนเป็นสาเหตุหนึ่งของโรคนอนไม่หลับ และมีอาการนอนน้อย ซึ่งหากเกิดสะสมเป็นเวลานานจะส่งผลให้สมาธิในการเรียนหรือทำงานลดลง ผู้ได้รับผลกระทบ ให้ข้อมูลตรงกันว่าการนอนไม่พอทำให้ชีวิตมีปัญหา“หลังเล่มมือถือจะรู้สึกหลับยาก เมื่อนอนน้อยวันรุ่งขึ้นก็จะไม่มีพลังงานในการใช้ชีวิต”“บางทีดูมือถือถึงเช้าเลย เล่นเพลินไม่รู้ตัว จะง่วงตอนเช้าๆ เมื่อหลับตอนเช้าก็จะตื่นสาย ไปเรียนไม่ทัน”  จากสถิติพบว่า 1 ใน 3 ของประชากรเป็นโรคนอนไม่หลับ โดยส่วนใหญ่พบในผู้สูงอายุมากกว่าวัยอื่นๆ ซึ่งมีสาเหตุมาจากการเจ็บป่วยทางกายและจิตใจ การใช้ยารักษาโรคบางชนิด พฤติกรรมการนอนไม่เหมาะสมทั้งนี้ มีวิธีการสังเกตโรคนอนไม่หลับคือ หากนอนแล้วไม่หลับเกินครึ่งชั่วโมง เป็นเวลาติดต่อกัน 1-2 สัปดาห์ ควรรีบไปพบแพทย์เพื่อตรวจดูอาการอย่างละเอียด ก่อนหน้านี้ แพทย์มีคำเตือนถึงการใช้โทรศัพท์มือถือ  แท็บเลต หรือคอมพิวเตอร์ ไม่เป็นเวลาหรือใช้ในเวลาก่อนนอน เนื่องจากแสงจากหน้าจอจะทำให้นาฬิกาชีวิตเปลี่ยน และเสี่ยงต่อโรคที่จะตามมาได้  
ชมความน่ารักสัตว์หลากชนิด "สวนสัตว์เปิดเขาเขียว" |ชมความน่ารักเพื่อนรักต่างสายพันธุ์ "เจ้าเงาะ-เจ้าสำลี" หมีควาย กับเสือขาว ที่กลายเป็นเพื่อนกัน ที่สวนสัตว์เปิดเขาเขียว จ.ชลบุรี
โดยนักท่องเที่ยวสามารถเล่น และให้อาหารสัตว์ป่าหลากสายพันธุ์ทั้งช้าง ยีราฟ ฮิปโปโปเตมัส ละมั่ง ได้อย่างใกล้ชิดวันนี้(1 มี.ค.2561) วันมาฆบูชา วันหยุดที่หลายครอบครัวต่างพากันไปเรียนรู้และชมความน่ารักของสัตว์ป่ามากกว่า 100 ชนิดของสวนสัตว์เปิดเขาเขียว จ.ชลบุรี ที่มีสัตว์ป่าที่แสนน่ารัก อวดโฉมให้นักท่องเที่ยวได้มีโอกาสสัมผัสอย่างใกล้ชิด ไม่ว่าจะเป็นให้อาหารได้โดยที่ไม่เป็นอันตราย เช่น ช้าง ละมั่ง ฮิปโปโป เตมัส ยีราฟส่วนเจ้าลีเมอร์ ก็ออกมาเล่นเกาะส่วนตัวที่มีขอนไม้ และบ้านให้เจ้าตัวเล็กๆเหล่านี้ใช้ชีวิตอย่างมีความสุข โดยไฮไลต์ที่นักท่องเที่ยวต้องไปเยี่ยมเยือนก็คือ "เจ้าเงาะ"หมีควายตัวใหญ่ กับเจ้าสำลี สิงโตขาว เพื่อนรักต่างสายพันธุ์ที่อยู่กันได้โดยไม่ทำร้ายกัน ที่สวนสัตว์เปิดเขาเขียว ยังมีการโชว์ช้างเล่นในแทงก์ขนาดใหญ่ที่ถูกใจเด็กๆ ใครที่อยากเห็นสัตว์ป่าใกล้ชิด ต้องหาเวลาในช่วงวันหยุดไปท่องเที่ยวรับรองว่าจะได้ความสนุกและความสุขกลับมาเต็มร้อย (ขอบคุณภาพจาก กษิพัฒน์ ลัดดามณีโรจน์)               
ปิดฉาก การฝึกคอบร้าโกลด์ 18" ฝึกกระสุนจริง "|ปิดฉากการฝึกคอบร้าโกลด์  18 ที่สนามฝึกกองทัพเรือ หมายเลข 16 บ้านจันทเขลม จ.จันทบุรี พร้อมทั้งชมการสาธิตการฝึกดำเนินกลยุทธ์ด้วยกระสุนจริง และโชว์อาวุธยุทโธปกรณ์กองทัพเต็มเครื่อง วันนี้ (23 ก.พ.2561) พล.อ.ธารไชยยันต์ ศรีสุวรรณ ผู้บัญชาการทหารสูงสุด และพลเรือเอก แฮรี่ บี แฮร์ริส เป็นประธานร่วมในพิธีปิดการฝึกคอบร้าโกลด์ 18 ที่สนามฝึกกองทัพเรือ หมายเลข 16 บ้านจันทเขลม จ.จันทบุรี พร้อมทั้งชมการสาธิตการฝึกดำเนินกลยุทธ์ด้วยกระสุนจริง (CALFEX) และชมนิทรรศการอาวุธยุทโธปกรณ์ พร้อมวีดิทัศน์ประมวลภาพการฝึกคอบร้าโกลด์ 18 โดยมีผู้บัญชาการทหารสูงสุดมิตรประเทศ และผู้บัญชาการเหล่าทัพร่วมในพิธีด้วย การฝึกดำเนินกลยุทธ์ด้วยกระสุนจริง ประกอบด้วย กำลังพลและยุทโธปกรณ์จากกองทัพไทย กองทัพสหรัฐอเมริกา และกองทัพสาธารณรัฐเกาหลี ยอดผู้เข้าร่วมการฝึกกว่า 1,200 นาย กิจกรรมการฝึกฯ ประกอบด้วย การโดดร่มแทรกซึมเบื้องสูง  การซุ่มยิง การบินขัดขวางทางอากาศ การยิงเตรียมและการยิงสนับสนุน ของปืนใหญ่ การเจาะช่องเปิดเส้นทางของทหารช่าง การเคลื่อนที่ประกอบการยิง การโจมตีทางอากาศ การสนับสนุนทางอากาศใกล้ชิด การยุทธ์เคลื่อนที่ทางอากาศ การส่งกลับสายแพทย์ทางอากาศ และการเข้ายึดที่หมาย  โดยมียุทโธปกรณ์สำคัญที่เข้าร่วมการฝึก ประกอบด้วย รถถัง M60A3 รถโจมตีสะเทินน้ำสะเทินบก เครื่องบินขับไล่ F-16 เครื่องบินขับไล่ Alpha Jet เฮลิคอปเตอร์ Black Hawk เฮลิคอปเตอร์ MI-17 จากกองทัพไทย  เครื่องบินขับไล่ F-18 และ F-16 เฮลิคอปเตอร์ Black Hawk Chinook รถโจมตีสะเทินน้ำสะเทินบก ปืนใหญ่ M777 จากกองทัพสหรัฐอเมริกา รถโจมตีสะเทินน้ำสะเทินบก และปืนใหญ่ขนาด 155 มิลลิเมตร จากกองทัพเกาหลีใต้  สำหรับการฝึกคอบร้าโกลด์ ถือเป็นการฝึกทางทหารที่มีขนาดใหญ่ที่สุดในภูมิภาคเอเชียตะวันออกเฉียงใต้ ซึ่งกองทัพไทยและกองกำลังสหรัฐอเมริกาภาคพื้นแปซิฟิก  ร่วมกันเป็นเจ้าภาพจัดการฝึกในประ เทศไทยเป็นประจำทุกปี  การฝึกคอบร้าโกลด์ที่ผ่านมา นับว่าประสบผลสำเร็จเป็นอย่างสูง ในการพัฒนาขีดความสามารถกำลังพลของประเทศที่เข้าร่วมการฝึกฯ และเป็นศูนย์รวมการแลกเปลี่ยนเรียนรู้ทางวิชาการ หลักนิยม และเทค โนโลยีทางทหาร  รวมทั้งเพิ่มพูนประสบการณ์ให้กับกำลังพลของกองทัพไทยและกองทัพมิตรประเทศในปฏิบัติการร่วม ผสม สะท้อนให้เห็นถึงความมุ่งมั่นในการที่จะเสริมสร้างความร่วมมือและความสัมพันธ์อันดีระหว่างกัน เพื่อรักษาเสถียรภาพและผลประโยชน์ร่วมกันของภูมิภาคโดยรวม 
ปิดตำนาน 28 ปี "เชียงใหม่นิวส์"|พฤติกรรมการบริโภคข่าวสารของประชาชนที่เปลี่ยนไปจากเดิม และนิยมสื่อออนไลน์มากขึ้น ทำให้หนังสือพิมพ์ท้องถิ่นที่ใหญ่ที่สุดในภาคเหนือ อย่างหนังสือพิมพ์เชียงใหม่นิวส์ ประกาศยุติการตีพิมพ์ในวันที่ 5 มี.ค.นี้พนักงานเข้าเล่มหนังสือพิมพ์เชียงใหม่นิวส์ เร่งนำแผ่นหนังสือพิมพ์แต่ละหน้าเข้าเล่มให้เป็นฉบับ ก่อนส่งออกไปจำหน่าย แต่หลังจากวันที่ 5 มี.ค.นี้เป็นต้นไป จะไม่มีหนังสือพิมพ์ฉบับนี้วางจำหน่ายในแผงขายหนังสืออีกต่อไป เนื่องจากต้องยุติการตีพิมพ์สราวุฒิ แซ่เตี๋ยว ผู้บริหารหนังสือพิมพ์เชียงใหม่นิวส์ ระบุว่า ปัจจุบันความนิยมในการอ่านหนังสือพิมพ์ลดลงมาก จึงต้องปรับเปลี่ยนรูปแบบตามกระแสความนิยมเป็นสื่อออนไลน์แทน ซึ่งจะทำให้ลดค่าใช้จ่ายในการผลิตลงและสามารถเพิ่มฐานผู้อ่านได้กว้างมากขึ้นขณะที่ อินสม ปัญญาโสภา บรรณาธิการหนังสือพิมพ์ไทยนิวส์ ยืนยันดำเนินงานต่อไป ซึ่งที่ผ่านมาต้องแบกภาระต้นทุนการผลิตอยู่ที่ฉบับละกว่า 10 บาท แต่วางขายเพียงฉบับละ 5 บาทเท่านั้น จึงอาศัยรายได้จากค่าโฆษณามาช่วยในด้านต้นทุนการผลิต ซึ่งในช่วง 5 ปีก่อนมีการตีพิมพ์วันละกว่า 40,000 ฉบับ แต่กระแสความนิยมในการอ่านหนังสือพิมพ์ลดลง จึงลดปริมาณการผลิตลงเรื่อยๆ ปัจจุบันเหลือวันละไม่ถึง 20,000 ฉบับด้าน รศ.กรวรรณ กฤตวรกาญน์ หัวหน้าสำนักวิชาการ คณะสื่อสารมวลชน มหาวิทยาลัยเชียงใหม่ มองว่า ปัญหาวิกฤติสื่อสิ่งพิมพ์ที่เกิดขึ้น ไม่ไช่เฉพาะสื่อขนาดใหญ่เท่านั้น แต่สื่อท้องถิ่นก็ได้รับผลกระทบด้วย ในอนาคตคาดว่าจะทยอยปิดตัวเพิ่มขึ้น ส่วนการเรียนการสอนจำเป็นต้องปรับเปลี่ยนรูปแบบเพื่อให้สอดคล้องกับสื่อในยุคปัจจุบันและในอนาคต  สำหรับหนังสือพิมพ์เชียงใหม่นิวส์ เป็นหนังสือพิมพ์ท้องถิ่นที่ตีพิมพ์ข่าวสารในพื้นที่ภาคเหนือมานานกว่า 28 ปี แม้ที่ผ่านมาผู้บริหารจะประคับประคอง แต่ด้วยภาระค่าใช้จ่ายและความนิยมในการเสพสื่อที่เปลี่ยนไป จึงจำเป็นต้องยุติการตีพิมพ์ในวันที่ 5 มี.ค.นี้  
ปิดเทอมนี้ เด็กเชียงใหม่ฮิตตัดผมแกะลาย "ซูเปอร์ฮีโร่" |ร้านตัดผม จ.เชียงใหม่ สร้างสีสันรับปิดเทอมเอาใจเด็กนักเรียนและวัยรุ่น เปิดบริการตัดผมแกะลายเป็นรูปซูเปอร์ฮีโร่หลังจากสร้างความฮือฮาจากการตัดผมแกะลายเป็นรูปเสือดำให้กับลูกค้า เพื่อร่วมสะท้อนสังคมเรียกร้องความเป็นธรรมกรณียิงเสือดำป่าทุ่งใหญ่นเรศวรฝั่งตะวันตก และเรียกร้องให้ยุติการล่าสัตว์ป่าแล้วล่าสุด ร้านเหลาหัว สาขาบ้านถวาย อ.หางดง จ.เชียงใหม่ ของนายนพพร เชื้อประยูร อายุ 37 ปี สร้างสีสันอีกครั้งด้วยการเปิดบริการตัดผมแกะลายเป็นรูปเหล่าซูเปอร์ฮีโร่จากหนังที่เป็นที่ชื่นชอบของบรรดาเด็กและวัยรุ่น เช่น ไอรอนแมน แบทแมน สไปเดอร์แมน เพื่อเอาใจบรรดานักเรียนในช่วงปิดเทอม ปรากฏว่าได้รับความสนใจอย่างมากจากกลุ่มลูกค้าที่เป็นเด็กนักเรียนที่พากันมาใช้บริการนายนพพร บอกว่า ช่วงปิดเทอมนี้ได้เปิดบริการตัดผมแกะลายเป็นรูปซูเปอร์ฮีโร่ให้กับเด็กนักเรียน รวมทั้งวัยรุ่น เพราะเข้าใจว่าช่วงปิดเทอมนี้เป็นโอกาสที่เด็กหลายคนใช้ในการแสดงออกถึงความเป็นตัวเอง การตัดผมถือเป็นการแสดงออกอย่างหนึ่ง ซึ่งลูกค้าที่มาใช้บริการสามารถเลือกลายเป็นรูปซูเปอร์ฮีโร่ได้ตามความชื่นชอบของแต่ละคน หากต้องการลายซูเปอร์ฮีโร่ตัวใดก็จะช่วยออกแบบให้ แต่ต้องแจ้งและจองคิวล่วงหน้าสำหรับอัตราค่าบริการเริ่มต้นที่ 200 บาท การตัดผมแกะลายแต่ละครั้งใช้เวลาอย่างน้อย 30 นาที ตามความยากง่ายของลาย หากเป็นเด็กเล็กอาจจะต้องใช้เวลามากขึ้น ขณะนี้ลูกค้าให้ความสนใจและเข้ารับบริการจำนวนมาก หลายคนเลือกตัดผมแกะลายเป็นรูปเสือดำด้วย
"แห่เจ้าพ่อเจ้าแม่ปากน้ำโพ" ขึ้น 18 บัญชีมรดกภูมิปัญญาไทย 61 |วธ.ประกาศขึ้นบัญชีมรดกภูมิปัญญาทางวัฒนธรรมของชาติ ประจำปี 2561 จำนวน 18 รายการ 6 สาขา ครอบคลุมนิทานพื้นบ้านท้าวแสนปม ประเพณีแห่เจ้าพ่อเจ้าแม่ปากน้ำโพ จ.นครสวรรค์ ดินสอพอง ลพบุรี ขนมฝรั่งกุฎีจีน กทม.คาดประกาศในราชกิจจานุเบกษาก.ย.นี้ วันนี้ (22 มี.ค.2561) นายวีระ โรจน์พจนรัตน์ รัฐมนตรีว่าการกระทรวงวัฒนธรรม หรือวธ.กล่าวว่า  ที่ประชุมคณะกรรมการส่งเสริมและรักษามรดกภูมิปัญญาทางวัฒนธรรม ครั้งที่ 2/2561 พิจารณาและเห็นชอบประกาศขึ้นบัญชีมรดกภูมิปัญญาทางวัฒนธรรมของชาติ ประจำปี 2561 จำนวน 18 รายการ ใน 6 สาขา เพื่อเป็นหลักฐานสำคัญของชาติ และส่งเสริมการมีส่วนร่วมของชุมชนให้เกิดความภาคภูมิใจในวัฒนธรรมของตน รวมทั้งปกป้องคุ้มครองมรดกภูมิปัญญาทางวัฒนธรรมของท้องถิ่น และของชาติ สำหรับ 18 รายการที่ประกาศขึ้นบัญชีมรดกภูมิปัญญาทางวัฒนธรรม ประกอบด้วย 1.วรรณกรรมพื้นบ้านและภาษา 1 รายการ ได้แก่ นิทานพื้นบ้านท้าวแสนปม จ.กำแพงเพชร 2.ศิลปะการแสดง 3 รายการ ได้แก่ ลิเก จ.พิจิตร-นครสวรรค์  สะไน จ.ศรีษะเกษ และวายังกูเละ จ.ยะลา3.แนวปฏิบัติทางสังคม ประเพณี พิธีกรรม และงานเทศกาล 5 รายการ ได้แก่ พิธีถวายข้าวพีชภาคฯ และบุญเสียค่าหัว ข้าโอกาสพระธาตุพนม จ.นครพนม  ประเพณีแห่เจ้าพ่อเจ้าแม่ปากน้ำโพ จ.นคร สวรรค์ ปักธงเมืองนครไทย จ.พิษณุโลก  ประเพณีปอยส่างลอง (บวชลูกแก้ว หรือบรรพชาสามเณร) จ.แม่ฮ่องสอน และประเพณีถือศีลกินผัก จ.ภูเก็ต 4.ความรู้และการปฏิบัติเกี่ยวกับธรรมชาติและจักรวาล 3 รายการ ได้แก่ ขนมฝรั่งกุฎีจีน กทม. ดินสอพองลพบุรี จ.ลพบุรี และตำรายาหลวงปู่ศุข จ.ชัยนาท5.งานช่างฝีมือดั้งเดิม 3 รายการ ได้แก่ เรือนโคราช จ.นครราชสีมา  การทำกลอง-เอกราช จ.อ่างทอง และเรือก่าบาง จ.พังงา และ 6.การเล่นพื้นบ้าน กีฬาพื้นบ้าน และศิลปะการต่อสู้ป้องกันตัว 3 รายการ ได้แก่ วัวเทียมเกวียน จ.เพชรบุรี  การเล่นสะบ้า จ.สมุทรปราการ-นนทบุรี-กาญจนบุรี และการแข่งเรือยาว ขึ้นโขนชิงธง ลุ่มน้ำหลังสวน จ.ชุมพร โดยกรมส่งเสริมวัฒนธรรม จะประกาศขึ้นบัญชีมรดกภูมิปัญ ญาทางวัฒนธรรมในราชกิจจานุเบกษา (มาตรา 22) และจะจัดพิธีประกาศพร้อมนิทรรศการ สาธิตรายการมรดกภูมิปัญญาในช่วงเดือนก.ย.นี้  
อยากรู้ไหม หญิงไทย "ขี่ม้า" นานาประเทศใช้อะไร|" ขี่ม้า ” คำฮิตติดกระแสละครดัง บุพเพสันนิวาส อธิบายถึงการจัดการกับประจำเดือนผู้หญิงไทยในอดีต แต่สำหรับผู้หญิงทั่วโลกมีพัฒนาการการจัดการประจำเดือนอย่างไร กว่าจะกลายเป็นผ้าอนามัยที่เราคุ้นตาในปัจจุบัน ทุบกาบมะพร้าวใส่ในผ้า เพื่อซับเลือดประจำเดือน หรือ “ขี่ม้า” ฉากในละครบุพเพสันนิาสสะท้อนการจัดการประจำเดือนของหญิงไทยสมัยอยุธยา หญิงไทยขี่ม้า แต่ผู้หญิงตะวันตกในยุคกลางใช้เศษผ้าเพื่อรองรับเลือดประจำเดือนเรียกว่า “on the rag” หรือบางคนไม่ได้ใช้อุปกรณ์ซับใด ๆ นอกจากเสื้อผ้าที่ใส่อยู่ แม้ไม่มีข้อมูลชัดเจน นักประวัติศาสตร์เชื่อว่าหญิงอียิปต์ใช้กระดาษปาปิลุส ซับเลือดประจำเดือน นอกจากนี้ วัสดุที่หาได้ง่ายในพื้นที่ต่าง ๆ เช่น มอส หญ้า ขนสัตว์ และเศษผ้าถูกนำมาใช้เช่นกันขนิษฐา คันธะวิชัย นักวิชาการอิสระ บอกว่า ความเชื่อเรื่องการมีประจำเดือนมีทั่วโลก  และเป็นความกลัวที่เป็นสากล โดยเฉพาะในสังคมเก่าที่เทคโนโลยียังไม่ดีนัก อย่างกรณีในประเทศอินเดีย มีข้อห้ามผู้หญิงมีประจำเดือนเข้าในครัวอย่าง โดยเฉพาะห้ามแตะโถผักดองเด็ดขาด เพราะเชื่อว่าจะทำให้ผักดองเน่า ปี 1850 มีการคิดค้นผ้ากันเปื้อนประจำเดือน ทำด้วยยางใส่ระหว่างชุดชั้นในกับชุดชั้นนอก แต่ไม่ค่อยได้รับความนิยม ในสหรัฐอเมริกา มีการใช้ฟองน้ำ เพื่อซับเลือดประจำเดือน และเป็นอุปกรณ์คุมกำเนิดแต่หากพูดถึงจุดกำเนิด “ผ้าปิดแผลซับเลือดทหาร” ในช่วงสงครามโลกครั้งที่ 1 เป็นที่มาของผ้าอนามัยแบบใช้แล้วทิ้งหลายยี่ห้อ แต่ด้วยราคาแพง มีปัญหาซึมเปื้อน เพราะใช้การผูกเข้ากับเข็มขัด ทำให้ผู้หญิงหลายคนยังคงใช้ผ้าซับเช่นเดิม  ขณะที่วิวัฒนาการของผ้าอนามัยจากอดีตจนปัจจุบันก้าวหน้า และหลากหลายมากขึ้น นักวิชาการอิสระ ระบุว่า ผ้าอนามัยเป็นนวัตกรรม และเทคโนโลยีที่เข้ามาเปลี่ยนบทบาททางสังคมและก้าวข้ามข้อจำกัดทางกายภาพของผู้หญิง แม้ผู้หญิงปัจจุบันส่วนมากจะสามารถเข้าถึงผลิตภัณฑ์ เพื่อจัดการกับประจำเดือน แต่ก็ยังมีผู้หญิงหลายคนเข้าไม่ถึงผ้าอนามัย ซึ่งผ้าอนามัยไม่ใช่เพียงอุปกรณ์จัดการกับประจำเดือนของผู้หญิง แต่นับเป็นเทคโนโลยีที่เข้ามาเปลี่ยนบทบาทและสถานภาพของผู้หญิง
“บุพเพสันนิวาส” สร้างโอกาสในแสงริบหรี่วงการหนังสือไทย|ไทยพีบีเอสออนไลน์พามาเปิดแนวคิดการสร้างโอกาสในวงการหนังสือไทยที่กำลังซบเซาผ่านมุมมองของ “กวิยา เนาวประทีป” บ.ก.นวนิยายเรื่องบุพเพสินนิวาส ที่สร้างปรากฏการณ์ให้วงการหนังสือไทยกลับมาคึกคักอีกครั้ง ด้วยเชื่อว่า “คนไม่ได้ซื้อหนังสือเพื่ออ่านเพียงอย่างเดียว”นวนิยาย เรื่อง “บุพเพสันนิวาส” พิมพ์ครั้งแรกกับสํานักพิมพ์ happy banana ตั้งแต่ปี 2553 แต่ก็สามารถขายได้อย่างต่อเนื่อง โดยในปี 2561 ตั้งแต่เดือนม.ค.-มี.ค. เราตีพิมพ์แล้ว 93 ครั้ง ยอดประมาณ 100,000 เล่ม ถือเป็นปรากฏการณ์ที่ไม่เคยมีหนังสือเล่มไหนในสำนักพิมพ์เรา ที่มียอดรีพริ้นต์มากขนาดนี้มาก่อน ในระยะเวลาแค่ 3 เดือน นอกจากหนังสือประเภทแบบเรียน ในช่วงเดือนม.ค. จะตีพิมพ์เพื่อสต็อกไว้หลักหมื่น แต่พอละครออนแอร์แล้วร้านก็ขายหมดเลย แล้วก็เริ่มทยอยออร์เดอร์เข้ามา พอเห็นตัวเลขเราก็ตกใจเหมือนกัน ต้องเร่งพิมพ์ 3 วัน 20,000 เล่ม ช่วงนั้นหันไปทางไหนในโรงพิมพ์ก็เจอแต่บุพเพสันนิวาสเต็มไปหมดปรากฏการณ์ที่คนแต่งชุดไทยหรือไปเที่ยวสถานที่ตามละครในประเทศไทย เรารู้สึกว่ามันแปลกใหม่มากนะ แต่ถ้าเป็นของเกาหลี เขาทำกันมานานแล้ว ก็เลยรู้สึกดีใจที่บ้านเราก็มีโอกาสได้ไปถึงตรงนั้นบ้าง เพราะตอนนี้มันไม่ใช่แค่คนไทยที่สนใจ ต่างชาติก็ดู มีซับไตเติ้ลเกาหลี จีน รัสเซียแล้ว คือมันไม่ใช่ได้แค่สิ่งพิมพ์ มันได้ทั้งแพ็ก การท่องเที่ยว วัฒนธรรม จริง ๆ ถ้าผู้ใหญ่ส่งเสริม กระทรวงวัฒนธรรมมีโอกาสก็อยากจะให้นิยายเรื่องอื่นๆ ได้ทำแบบนี้บ้าง เพราะว่าเศรษฐกิจในประเทศเราก็ไม่ใช่แค่ธุรกิจหนังสือที่มันซบเซา ถ้าทุกคนได้ทุกภาคส่วนก็ถือว่าดี การขายอะไรที่มันเป็นบูรณาการ ขายไปเป็นแพ็ก ก็ทำให้ได้ประโยชน์กันทุกคนตอนนี้สำนักพิมพ์ ร้านค้าอาจจะท้อแท้ไปบ้าง เพราะเศรษฐกิจมันซบเซา ยอดขายมันแย่ แล้วมันก็ไม่มีหนังสือที่ทำให้ธุรกิจสิ่งพิมพ์มาคึกคัก การที่บุพเพสันนิวาสขายดี ก็เป็นการปลุกกระแสให้คนกลับมาอ่านหนังสือกันมากขึ้น เราขายนิยายได้ คนอยากอ่านอะไรต่อ ด้วยความที่เป็นนิยายประวัติศาสตร์ ลูกค้าอยากรู้เกี่ยวกับประวัติศาสตร์ อยากรู้เกี่ยวกับตัวละครในเรื่องที่มีอยู่จริง เขาก็ไปหาหนังสืออ่านต่อนิยายประเภทนี้มีคนแต่งน้อย และคนที่จะย่อยประวัติศาสตร์แล้วเขียนให้กลายเป็นเรื่องกุ๊กกิ๊ก เรื่องราวของความรักและทำให้เข้าใจง่าย มันก็ต้องใช้ความสามารถที่สูงมาก อย่างบุพเพสันนิวาส ถือว่าเป็นการนำเอาประวัติศาสตร์มาอธิบายด้วยภาษาที่ง่ายมาก ถ้าใครได้อ่านในรูปแบบที่เป็นนิยายจะพบว่า ภาษาวัยรุ่นมาก เข้าถึงได้ง่าย อ่านได้ทุกเพศทุกวัย ก็เลยจะถูกจริตคนสัมยนี้ เด็กอ่านได้ ผู้ใหญ่อ่านดี ก็เลยทำให้เกิดกระแสอย่างนี้ขึ้นมาเราก็ต้องยอมรับว่าลูกค้าที่เป็นนิตยสารก็หายไปค่อนข้างมาก เนื่องจากการโฆษณาในสื่อออนไลน์มันน่าตื่นเต้นเร้าใจและทำได้ดีกว่า ส่วนงานหนังสือเรียน หนังสือนิยายก็ยังถือว่าไปได้ แต่ว่าเราก็ต้องพัฒนาศักยภาพในการผลิตและพัฒนาคุณภาพสินค้าให้ตอบโจทย์ลูกค้าและผู้อ่าน โดยลูกค้าก็จะมีถามว่าอยากได้งานแบบนี้ คุณมีปกแบบไหนให้เลือก คุณมีเทคนิคในการทำให้หนังสือมันโดดเด่นออกมาจากชั้นวางหนังสือได้อย่างไร กระดาษมีให้เลือกเนื้อไหม ส่วนใหญ่จะต้องเน้นไปในงานบริการที่ต้องทำการบ้านหนักขึ้น และเป็นที่ปรึกษาให้ลูกค้าได้ช่วงนี้หนังสือขาด คนที่ใจร้อนก็จะซื้ออีบุ๊ก ซึ่งหนังสือกับอีบุ๊กถือว่าเป็นคนละตลาดกันนะ เพราะหนังสือจะเป็นตลาดสำหรับคนในประเทศ แต่อีบุ๊กก็จะเป็นคนที่อยู่ต่างประเทศและคนที่มีไลฟ์สไตล์ คนเมือง อยู่ในคอนโด ไม่มีที่จะเก็บหนังสือเขาก็จะซื้อเป็นอีบุ๊ก แต่ตลาดอีบุ๊กช่วงนี้ถือว่าโตขึ้นอย่างเห็นได้ชัดเลยทีเดียว อาจจะเป็นเพราะหนังสือขาด หนังสือหายาก แต่ถ้าถามว่าจะกระทบยอดหนังสือไหม ต้องบอกว่าคนที่อ่านหนังสือก็อยากจะเก็บหนังสือไว้ เพราะฉะนั้นยอดหนังสือก็ยังคงไป อีบุ๊กก็ยังคงวิ่ง ถือเป็นธุรกิจที่เกื้อหนุนกัน เพราะคนคิดว่า "หนังสือเป็นเหมือนของสะสม"เดี๋ยวนี้คนซื้อหนังสือมีลักษณะการซื้อที่เปลี่ยนไป ถ้าคนอยากได้แค่เนื้อหาอย่างเดียวก็จะหันไปหาอีบุ๊กเพราะไม่เปลืองพื้นที่ในการจัดเก็บ อ่านแล้วไม่ต้องถนอมมาก แต่ถ้าคนที่ซื้อหนังสือช่วงนี้พฤติกรรมผู้บริโภคคนจะมองไปในแนวของสะสม เวลาเขาเลือกหนังสือก็จะต้องดูแพ็กเกจ ดูทุกอย่าง ที่โรงพิมพ์ซีลหนังสือ เราไม่ได้ซีลเพราะกลัวนักอ่านตามร้านเปิดอ่านข้างใน แต่เราซีลเพราะนักอ่านกลัวว่าหนังสือมันจะยับหรือมีตำหนิ แล้วไม่สวย เพราะฉะนั้นการผลิตหนังสือจะต้องตอบโจทย์นักอ่านมากขึ้น นอกจากขายหนังสือเป็นเล่มแล้ว ก็จะมีการขายเป็นกล่อง นักอ่านก็จะซื้อไปเป็นเซ็ตมีกล่องให้ มีของพรีเมี่ยม โปสการ์ด ที่คั่นหนังสือ หรือของที่ระลึก ทั้งหมดนี้เป็นสิ่งที่ลูกค้าจะใส่ใจอยากให้ทุกคนเชื่อมั่นว่าเราทำสิ่งที่มันดี ถูกต้องและให้อะไรกับสังคม สักวันมันจะต้องดี มันไม่สูญเปล่าหรอก และอยากให้คนทำหนังสือ ช่วงนี้หนังสือมันเยอะมากในตลาด นอกจากจะดูว่ามันให้อะไรกับสังคมแล้วก็ต้องดูว่าตลาดมันไปได้ไหม เพราะทรัพยากรในการลงทุนมันเยอะ กระดาษ มันก็เป็นทรัพยากรธรรมชาติที่เราควรระแวดระวังในการใช้ ให้คนทำหนังสือมีจิตวิญญาณ ดูว่าหนังสือมันมีประโยชน์และถูกต้อง ต้องใส่ใจ เพราะช่วงนี้มีกระแสว่าหนังสือพิมพ์ออกไป แล้วพิมพ์ผิดบ้างหรืออาจจะเป็นหนังสือที่ขัดต่อศีลธรรมอันดี ก็อยากให้ทุกคนมีจรรยาบรรณในการทำงานเราคิดว่าหนังสือมันอยู่นาน อาจจะอยู่นานกว่าอายุเราอีก เพราะฉะนั้นภาษาที่ใช้จะต้องถูกต้อง เนื้อหาจะต้องมีการตรวจสอบก่อนเผยแพร่สู่ประชาชน นอกจากจะเป็นนิยายที่ให้ความบันเทิงแล้ว ต้องเป็นนิยายที่ให้แง่คิด ให้ความรู้หรือเกร็ดเล็กเกร็ดน้อยกับคนอ่าน อันนี้คือสิ่งที่เรามองหา นิยายรักพล็อตมันซ้ำไปซ้ำมาเยอะแยะ เราก็ต้องหาอะไรที่มันแตกต่างให้กับผู้อ่าน อาจจะยากนิดนึง เพราะเราค่อนข้างเข้มงวดกับการคัดสรรต้นฉบับและเลือกนักเขียนที่ใส่ใจในงานของตัวเอง บอกให้แก้ก็แก้ รับฟังความคิดเห็น ทำงานและเข้าใจกันและกันช่วงนี้ค่อนข้างอิสระเสรีมากเลย มันมีพื้นที่สำหรับคนที่อยากเขียนและมีพื้นที่สำหรับคนที่อยากอ่าน ทั้งนคนเขียนและคนอ่านต้องทำงานหนักมากขึ้น ด้วยความที่ใคร ๆ ก็เขียนได้ คุณก็ต้องพยายามสร้างชื่อ สร้างฐานคนอ่าน นอกจากผลงานจะต้องดีแล้ว คุณก็จะต้องมีความสามารถในการมาเก็ตติ้งและพรีเซนต์ตัวเองด้วย บางคนเขียนดีแต่ไม่ดัง คือ ถ้าคุณไม่ได้มีความสามารถด้านการทำการตลาด ทำเพจนำเสนอผลงานตัวเองก็ต้องส่งผลงานเข้าสำนักพิมพ์ แต่อาจจะต้องใช้เวลา รอสำนักพิมพ์พิจารณาต้นฉบับ บางคนที่ดังมาจากในเว็บ ในเพจก็อาจจะมีการลดขั้นตอนพิจารณาเร็วกว่าปกติ แต่ก็อย่าท้อแท้ ถ้าเรามีฝีมือ มีความอดทน วันหนึ่งมันก็จะต้องสำเร็จคุณกวิยา ทิ้งท้ายกับทีมข่าวไทยพีบีเอสออนไลน์ว่า ผลงานที่หลากหลายถือเป็นโอกาสสำหรับนักอ่าน ทั้งผลงานในหนังสือและสื่อออนไลน์ อีกทั้งงานเขียนที่ดีมักจะถูกพูดถึงในบอร์ดหนังสือต่าง ๆ คนอ่านก็ไม่ต้องเสียเงินฟรีแบบเมื่อก่อนที่ซื้อหนังสือมาอ่านแล้วไม่สนุก "ถือเป็นนาทีทองของคนอ่าน" ก็ว่าได้  
“สวนไทย พัทยา” สถานที่ท่องเที่ยวแห่งใหม่ของชลบุรี|สวนไทย พัทยา ชวนนักท่องเที่ยวแต่งชุดไทย สัมผัสสถานที่ท่องเที่ยวแห่งใหม่ของจังหวัดชลบุรี เข้าชมโดยไม่เสียค่าใช้จ่ายตั้งแต่วันนี้ – 8 เมษายน 2561วันนี้ (3 เม.ย.2561) ผู้สื่อข่าวรายงานว่า สวนไทย พัทยา เป็นสถานที่ท่องเที่ยวแห่งใหม่ของจังหวัดชลบุรี ใช้เวลาก่อสร้างกว่า 14 เดือน สร้างขึ้นจากแนวคิดศาสตร์พระราชาเพื่อการพัฒนาที่ยั่งยืน ของพระบาทสมเด็จพระปรมินทรมหาภูมิพลอดุลยเดช และโครงการอุ่นไอรัก คลายความหนาว ของสมเด็จพระเจ้าอยู่หัว ที่จะเป็นสถานที่ให้ความรู้ควบคู่กับการพักผ่อนของนักท่องเที่ยวภายในสวนไทย พัทยา เนื้อที่ 250 ไร่ ประกอบด้วยอุโมงค์พรรณไม้ไทยความยาว 99 เมตร หอพระที่รวบรวมพระพุทธรูป 9 วัดทั่วประเทศ และมีองค์ประธานเป็นหลวงพ่อพระพุทธโสธร โรงละครแสดงเกี่ยวกับวัฒนธรรมไทยจาก 6 ภาค บริเวณด้านข้างมีปางช้างสวนไทยเปิดให้นักท่องเที่ยวขี่ช้างฟรี พร้อมล่องเรือชมความงามของสวนไทยและสัมผัสกับชุมชนวิถีไทยริมน้ำทั้งนี้ ส่วนหนึ่งของงานถูกจัดให้เป็นเรื่องราวเกี่ยวกับศาสตร์พระราชา เพื่อให้นักท่องเที่ยวได้เรียนรู้เรื่องเศรษฐกิจพอเพียงผู้สื่อข่าวรายงานว่า นักท่องเที่ยวร่วมแต่งชุดไทยเข้าชมฟรีทุกรายการ ตั้งแต่วันนี้ - 8 เมษายน 2561   
“เชียงใหม่” ไม่เสื่อมมนต์ขลัง “วัฒนธรรม-อาหาร” แม่เหล็กดึงดูดนักท่องเที่ยว|"เชียงใหม่" 1 ใน 5 จังหวัดของภาคเหนือยังคงฮิตติดลมบนทุกครั้งในช่วงฤดูท่องเที่ยว ด้วยวิถีชีวิตอันเป็นเอกลักษณ์ วัฒนธรรม และประวัติศาสตร์ อันยาวนานของวิถีล้านนา จึงยังคงดึงดูดการลงทุน และนักท่องเที่ยวได้เป็นอย่างดี แม้ว่าจะเผชิญกับปัญหาหมอกควัน หรือปัญหาเรื่องการจัดระเบียบนักท่องเที่ยว น.ส.พิชชา ประกายเลิศลักษณ์ ผู้ประกอบการโครงการวันนิมมาน สะท้อนมุมมองของการท่องเที่ยวเชียงใหม่ ว่า ในแต่ละปีมีนักท่องเที่ยวเดินทางมาเชียงใหม่จำนวนมาก ทั้งชาวไทย จีน ญี่ปุ่น และชาวยุโรป ส่วนใหญ่ต้องการมาสัมผัสกับวิถีชีวิตของคนท้องถิ่น ด้วยความเป็นเมือง ที่เต็มไปด้วยผู้คนที่มีจิตวิญญาณแห่งศิลปิน ประวัติศาสตร์อันยาวนาน และอาหารที่มีความเป็นเอกลักษณ์เฉพาะตัว ทำให้หลายคนหลงเสน่ห์เชียงใหม่ และไม่ลืมที่จะเดินทางกลับมาเที่ยวเชียงใหม่ซ้ำอีก น.ส.พิชชา กล่าวเพิ่มเติมว่า นักท่องเที่ยวต่างชาติจำนวนไม่น้อยติดใจเชียงใหม่ พักอยู่อย่างน้อยประมาณ 1 สัปดาห์ ใช้ชีวิตแบบไม่เร่งรีบเดินทางไปสัมผัสธรรมชาติภูเขา ดอย และหาของกินพื้นเมือง เรียกว่าไม่น่าเบื่ออย่างแน่นอน ส่งผลให้โรงแรม โฮสเทล อพาร์ทเม้นเซอร์วิส เกิดขึ้นมากมายตลอดช่วงหลายปีที่ผ่านมา สะท้อนภาพการท่องเที่ยวที่เติบโตขึ้น นักท่องเที่ยวเดินทางเข้ามาเชียงใหม่จำนวนมาก สร้างงาน รายได้ให้กับคนท้องถิ่นได้เป็นอย่างดีน.ส.พิชชา บอกอีกว่า  ด้วยศักยภาพและเสน่ห์ของ จ.เชียงใหม่ ศูนย์การค้าชุมชน (Community Mall) จึงถูกสร้างขึ้นกับโครงการ ONE NIMMAN หวังดึงดูดให้นักท่องเที่ยวที่เดินทางมาได้สัมผัสกับแหล่งท่องเที่ยว ซึ่งตั้งอยู่ใจกลางย่างการค้าวัฒนธรรมร่วมสมัยของเมืองเชียงใหม่ บนเนื้อที่กว่า 13 ไร่ เพื่อตอบโจทย์กับวิถีชีวิตร่วมสมัย ภายในโครงการได้รวบรวมร้านค้า ส่วนใหญ่เป็นสินค้าท้องถิ่น และอาหารแนวสตรีทฟู้ดชื่อดัง ของจังหวัดเชียงใหม่ กว่า 50 ร้านมาต้อนรับนักท่องเที่ยวชาวไทยและชาวต่างชาติ  เชียงใหม่ เป็นหนึ่งในเมืองท่องเที่ยวที่อยู่ติดกับประเทศเพื่อนบ้านหลายประเทศ ทำให้เป็นพื้นที่ที่มีการรับวัฒนธรรม ขนบธรรมเนียม ประเพณี รวมไปถึงอาหารการกิน จากกลุ่มชนต่างๆ มากมาย และอาหารยังสะท้อนให้เห็นถึงความหลากหลายด้านวัฒนธรรม และภูมิปัญญาท้องถิ่น นางลดาวัลย์ เกริกนารา อายุ 57 เจ้าร้าน “ข้าวซอยลำดวน” สาขา ถ.นิมมานเหมินทร์ ซอย 1 ผู้สืบทอดสูตรข้าวซอยหนึ่งในร้านอาหารในเมืองเชียงใหม่ บอกว่า ข้าวซอยลำดวน มีประวัติมาตั้งแต่สมัยสงครามโลก และเธอสืบทอดกิจการร้านมาแล้วกว่า 10 ปีเสน่ห์ของอาหารเหนืออยู่ที่รสชาติมีความกลมกล่อม อาหารการกินพื้นเมืองของเชียงใหม่ มีความหลากหลายหากเทียบกับกับอาหารในภาคอื่นๆ แล้วถือว่ารสไม่จัดนัก ไม่หวานอย่างอาหารภาคกลาง และไม่เผ็ดเท่าอาหารภาคใต้ รวมถึงราคาที่ไม่แพงมากนัก ที่ร้านขายราคาตั้งแต่ 20-70 บาท มีทั้งข้าวซอยเนื้อและไก่ ใครก็สามารถเข้ามาทานได้ และได้รับความนิยมทั้งจากนักท่องเที่ยวต่างชาติ"อาหารเป็นอีกสิ่งสำคัญที่ทำให้เกิดการเดินทางท่องเที่ยว เรียนรู้วิถีชีวิตและวัฒนธรรมของคนในท้องถิ่น จึงเป็นส่วนหนึ่งในการช่วยสร้างประสบการณ์ท่องเที่ยวให้กับนักท่องเที่ยว เมื่อเดินทางไปเที่ยวต่างถิ่น เรียกได้ว่าอาหารเป็นตัวสร้างเอกลักษณ์ สร้างความแตกต่างให้กับท้องถิ่น"สอดคล้องกับ น.ส.อภิชญา วงค์ทจักร์ อายุ 31 ปี เจ้าของ “ร้านกินม่วน” บอกว่า อาหารที่ขายภายในร้านเป็นอาหารพื้นเมืองของภาคเหนือ เช่น แกงอ่อม แกงฮังเล ลาบหมูคั่ว ไส้อั่ว น้ำพริกอ่อง น้ำพริกหนุ่ม ราคาก็ยังมีตั้งแต่ 10 - 70 บาท ลูกค้ามีทั้งชาวไทยและชาวต่างชาติ โดยเมนูที่ลูกค้ามาแล้วต้องสั่ง จะเป็นน้ำพริกอ่อง แคปหมูนายธราพงษ์ เสนาสุธรรม อายุ 22 ชาวจังหวัดมหาสารคาม หนึ่งในนักท่องเที่ยวผู้ที่หลงรักเมืองเชียง ใหม่ บอกว่า เดินทางมาเที่ยวเชียงใหม่เป็นประจำทุกปี เนื่องจากหลงชอบในศิลปวัฒนธรรม ความเป็นล้านนา อาหาร ความหลากหลายของกลุ่มชน ซึ่งมีความเป็นเอกลักษณ์นายธราพงษ์ บอกว่า ด้วยความหลากหลายในหลายๆด้าน ปัจจุบันเปลี่ยนไปบ้างเนื่องจากมีร้านค้า ร้านอาหารเกิดขึ้นจำนวนมาก แต่กลับไม่ทำให้เชียงใหม่มีเสน่ห์ลดน้อยลงเลย ยังไงปีหน้าก็อยากจะกลับมาอีก ข้อมูลจากสำนักงานสถิติ จ.เชียงใหม่ พบว่าในปี 2559 เชียงใหม่ มีรายได้จากการท่องเที่ยว สูงถึง 90,137 ล้านบาท เพิ่มขึ้นจากปี 2558 ซึ่งอยู่ที่ 7,557 ล้านบาท เป็นรายได้ที่มาจากนักท่องเที่ยว ชาวต่างชาติ ถึง 33,920 ล้านบาท ขณะที่เดือน พ.ย.2560 มีนักท่องเที่ยวเดินทางมาท่องเที่ยวเชียงใหม่ กว่า 102,081 คน ตัวเลขนี้ สะท้อนได้เป็นอย่างดีว่า นักท่องเที่ยวยังคงมาเที่ยวที่นครแห่งนี้   
“ออเจ้า” แต่งชุดไทยเข้าฟรี 9 โบราณสถาน 12-16 เม.ย.นี้|กรมศิลปากร เปิดให้เข้าชมอุทยานประวัติศาสตร์ทั่วประเทศ โดยยกเว้นค่าธรรมเนียมเข้าชมสำหรับผู้แต่งกายด้วยชุดไทยในช่วงเทศกาลสงกรานต์ วันที่ 12-16 เม.ย.นี้ วันนี้(10 เม.ย.2561) กรมศิลปากร กระทรวงวัฒนธรรม แจ้งว่า ตามที่รัฐบาลมอบหมายให้กระทรวงวัฒนธรรม ส่งเสริมวัฒนธรรมไทยโดยให้มีการเชื่อมโยงด้านประวัติศาสตร์และโบราณคดี การแต่งกายด้วยผ้าไทย อาหารไทยและการท่องเที่ยวไทยให้เกิดผลอย่างเป็นรูปธรรมประกอบกับนโยบายในการจัดงานประเพณีสงกรานต์ของรัฐบาลที่เน้นการอนุรักษ์ ฟื้นฟู และเผยแพร่มรดกภูมิปัญญา ประเพณีที่ดีงาม รวมถึงกระแสนิยมในการแต่งชุดไทยย้อนยุคในปัจจุบัน กรมศิลปากร จึงประกาศยกเว้นค่าธรรมเนียมเข้าชมอุทยานประวัติศาสตร์ สำหรับผู้ที่แต่งกายด้วยชุดไทย ระหว่าง 12-16 เม.ย.นี้ ภาพ:กลุ่มเผยแพร่ กรมศิลปากรภาพ:กลุ่มเผยแพร่ กรมศิลปากร ทั้งนี้ เพื่อเปิดโอกาสให้ประชาชนเข้ามามีส่วนร่วมในแหล่งเรียนรู้ทางวัฒนธรรมและเที่ยวชมโบราณสถานและศึกษาประวัติศาสตร์ชาติไทย ภายในอุทยานประวัติศาสตร์ทั้ง 9 แห่ง ได้แก่ 1.อุทยานประวัติศาสตร์พระนครศรีอยุธยา จ.พระนครศรีอยุธยา 2.อุทยานประวัติศาสตร์สุโขทัย จ.สุโขทัย 3.อุทยานประวัติศาสตร์ศรีสัชนาลัย จ.สุโขทัย 4.3.อุทยานประวัติศาสตร์กำแพงเพชร จ.กำแพงเพชร 5.อุทยานประวัติศาสตร์พนมรุ้ง จ.บุรีรัมย์ 6.อุทยานประวัติศาสตร์พิมาย จ.นครราชสีมา 7.อุทยานประวัติศาสตร์เมืองสิงห์ จ.กาญจนบุรี 8.อุทยานประวัติศาสตร์ศรีเทพ จ.เพชรบูรณ์ และ 9. อุทยานประวัติศาสตร์ภูพระบาท จ.อุดรธานี
"ผูกพัน-ทรงจำ-รอยยิ้ม" วันสุดท้าย 50 ปี "โรงหนังลิโด" |ไทยพีบีเอสออนไลน์ เก็บตกความประทับใจของผู้คนหลากหลายกลุ่ม บอกเล่าถึงความผูกพัน และความทรงจำ ในบรรยากาศวันสุดท้ายของโรงหนังลิโด ที่เสนอภาพยนตร์นอกกระแส ครองใจคอหนังทางเลือกมายาวนานถึง 50 ปี วานนี้ (31 พ.ค.2561) เสียงไฟจากเครื่องฉายหนังเรื่อง เพลงแรก รักแรก จูบแรก จบลงเมื่อเวลา 22.45 น. ท่ามกลางพนักงานที่ยังคงทำหน้าที่จนถึงวันสุดท้าย ก่อนที่ "ลิโด" จะยุติบทบาทโรงภาพยนตร์สแตนด์อโลน แหล่งภาพยนตร์ทางเลือก-นอกกระแส ย่านสยามแสควร์ที่อยู่มายาวนานถึง 50 ปีนายอุบล คล้ายทอง ผู้จัดการทั่วไป เล่าว่า ลิโดเปิดตัวตั้งแต่ พ.ศ.2511 ส่วนมากจะฉายภาพยนตร์จากทางยุโรป และเริ่มฉายภาพยนตร์ทางเลือกหรือภาพยนตร์หายาก นอกกระแส ในระยะหลัง โดยก่อนนี้ช่วงปี 2513-2515 มีผู้ชมจำนวนมาก ภาพยนตร์บางเรื่องต้องจองบัตรล่วงหน้า 1-2 สัปดาห์ ซึ่งเรื่องที่ดีและฉายนานที่สุดในโรง คือ ขุนทองแม็กน่า ฉายนานถึง 9 เดือนนายอุบล เริ่มต้นชีวิตการทำงานที่ลิโด ด้วยตำแหน่งคนเดินตั๋ว หรือ "บุรุษชุดเหลือง" ก่อนจะย้ายไปช่วยงานหลังจากสกาล่าเปิดตัว จากนั้นได้มีโอกาสขึ้นมาเป็นคนฝึกพนักงาน คนรับโทรศัพท์ จนได้เป็นผู้จัดการทั่วไปในปัจจุบันหลังจากมีข่าวเกี่ยวกับการปิดตัวลงเผยแพร่ออกมา ผู้ชมก็เริ่มหนาตาขึ้น โดยเฉพาะวานนี้เป็นวันพิเศษที่ตั๋วภาพยนตร์เต็มทุกรอบ ผู้ชมบางคนเข้ามาร้องไห้และบอกเล่าความรู้สึกเศร้าใจจนทำใจไม่ได้ให้แก่บุรุษชุดเหลืองได้รับฟังเป็นการส่งท้าย โดยหลังจากลิโดปิดม่านลง นายอุบล วัย 70 ปี ได้ตัดสินใจเกษียณตัวเอง เพื่อพักผ่อนอยู่บ้านและหาภาพยนตร์เรื่องโปรดมาชมเพื่อคลายเหงาในบางวันสำหรับ นายบุญส่ง หมื่นตุ วัย 45 ปี บุรุษชุดเหลือง หนึ่งในเอกลักษณ์ของโรงภาพยนตร์ลิโดได้  ได้บอกเล่าย้อนไปถึงการทำงานตลอด 22 ปี นับตั้งแต่ช่วงเดือน ต.ค.2538 ที่สมัครเข้าทำงาน ผ่านช่วงทำงานหนัก จากผู้ชมที่คึกครื้น จนก้าวเข้าสู่ยุคเศรษฐกิจซบเซา ผู้คนเริ่มหายไปตามกาลเวลา โดยคอภาพยนตร์ของลิโดนั้นมาจากทุกประเทศ ส่วนมากจะเป็นลูกค้าประจำ บางคนชมภาพยนตร์ในโรงเดียวถึง 2 รอบ บางคนมาชมเฉพาะภาพยนตร์ใหม่ บางคน 1 เดือนมา 1 ครั้ง และบางครั้งก็มีคนมาเฉพาะช่วงเทศกาล บางคนหายไปนานก็กลับมา จนถึงวันที่ลิโดต้องอำลาขณะที่คอภาพยนตร์ทางเลือกก็รู้สึกใจหายไม่แพ้กัน น.ส.จุฑามาศ เดชเกตุ เริ่มชมภาพยนตร์ที่ลิโด ตั้งแต่ พ.ศ.2516 ในช่วงมหาวิทยาลัย เนื่องจากเชื่อใจในการเลือกภาพยนตร์ของลิโด ที่จุฑามาศย้ำว่า "เป็นหนังสไตล์เรา" ก่อนจะตัดสินใจมาชมภาพยนตร์ที่ลิโดเป็นครั้งสุดท้าย ด้วยวัย 60 ปีส่วน น.ส.ปรารถนา เขื่อนสุวรรณ อายุ 35 ปี ที่ได้ชมภาพยนตร์ที่ลิโดมากว่า 6 ปี ชื่นชมตัวโรงภาพยนตร์ที่ไม่เหมือนที่อื่น ด้วยบรรยากาศที่มีความเก่าแก่และคลาสสิก ตั๋วภาพยนตร์และคนเดินตั๋วที่เป็นเอกลักษณ์ โดย น.ส.ปรารถนา เล่าถึงความรู้สึกในวันสุดท้ายของลิโดว่า "เศร้ามากค่ะ รู้สึกเหมือนเพื่อนคนนึงของเรากำลังจะหายไป เพราะว่าที่นี่ยังไงก็ไม่มีที่ไหนเหมือน"ด้านนายวิทยา ทองอยู่ยง ผู้กำกับภาพยนตร์ เล่าว่า มีโอกาสชมภาพยนตร์ที่ลิโดตั้งแต่เข้าเรียนมหาวิทยาลัย ซึ่งลิโดที่เป็นมัลติเพล็กแล้ว มีภาพยนตร์หลายเรื่อง แม้แต่ละเรื่องอาจจะฉายน้อยรอบก็ตาม ทำให้คนชอบ "เก็บตกหนัง" ช่วงที่โรงภาพยนตร์อื่นเลิกฉายแล้ว นายวิทยาก็จะนั่งรถไฟฟ้ามาชมที่โรงภาพยนตร์แห่งนี้ภาพบรรยากาศคึกคักของผู้คนมากมายที่มาเยือนโรงภาพยนตร์ลิโดนี้ ทำให้นายวิทยาสนใจเป็นพิเศษ เขาคิดว่า ครึ่งหนึ่งของคนที่มาในวันนี้คงพลาดโอกาสที่จะได้ชมภาพยนตร์เป็นครั้งสุดท้ายเพราะบัตรทุกรอบเต็มตั้งแต่เวลา 17.30 น. แต่การมาของทุกคนก็เหมือนได้กลับมายังโรงเรียน แล้วได้เดินดูห้องเรียนต่าง ๆ เดินถ่ายรูป เพื่อระลึกและอำลาไม่ต่างจากนายสุปรีชา จรูญศักดิ์ วัย 69 ปี ที่ได้จูงมือภรรยาเดินทางจากบ้านในเขตบางกะปิ เพื่อมาดูภาพยนตร์ที่ลิโดเป็นครั้งสุดท้าย หลังจากที่ก่อนหน้านี้เคยใช้ช่วงเวลาที่มีความสุขร่วมกันในสถานที่แห่งนี้ นายปรีชา กล่าวทิ้งท้ายกับผู้สื่อข่าวไทยพีบีเอสออนไลน์ว่า "ทุกอย่างมันเป็นไปตามกาลเวลา ทุกคนคงรู้สึกว่าความสุขในวันวานกำลังจะหายไป"  
”เอกชัย เจียรกุล” กว่าจะถึงแชมป์กีต้าร์คลาสสิกโลก|ไทยพีบีเอสออนไลน์ เปิดใจ “ เบิร์ด“ เอกชัย เจียรกุล  เจ้าของแชมป์กีตาร์คลาสสิกโลก คนแรกของไทยและเอเชีย ที่สหรัฐอมเริกาในปี 2557 ความสำเร็จเกิดจากแรงบันดาลใจของในหลวงรัชกาลที่ 9 จนทุ่มเทซ้อมกีตาร์วันละ 6-7 ชั่วโมงสู่เส้นทางอาชีพ"เบิร์ด" เอกชัย เจียรกุล หนุ่มอุบลราชธานี ผู้หลงใหลเสียงกีต้าร์คลาสสิก แรงบันดาลใจจากบทเพลงพระราชนิพนธ์ของในหลวงรัชกาลที่ 9 สู่เส้นทางนักดนตรีระดับโลก เป็นคนแรกของเอเชียที่คว้าแชมป์เวที “GFA Guitar Foundation of America International Concert Artist Competition” ที่ประเทศสหรัฐฯ เมื่อปี 2557 กลายเป็นไอดอลของเด็กไทยหลายคนเอกชัย เล่าว่า ตัวเองเริ่มเรียนกีต้าร์ เพราะได้แรงบันดาลใจจากบทเพลงพระราชนิพนธ์ เพลงชะตาชีวิต เมื่อก่อนไม่ต้องการที่จะเป็นนักกีต้าร์คลาสสิกระดับโลก ไม่ต้องการแข่งขัน หรือมีอาชีพ แต่เล่นจากความชื่นชอบดนตรีเท่านั้น จากนั้นต้องการจะเปลี่ยนจากสิ่งที่รักสู่อาชีพ“ก้าวเข้าสู่เส้นทางอาชีพซ้อมไม่ต่ำกว่าวันละ 6-7 ชั่วโมง” เอกชัย เล่าถึงความทุ่มเทในการซ้อมกีต้าร์ โดยเฉพาะเทคนิคการเล่นและเพลงที่ใช้ในการประกวด สั่งสมประสบการณ์ เพิ่มความมั่นใจในการลงแข่งขันทั้งเวทีในไทยและต่างประเทศ เพื่อสร้างตัวเองให้เป็นนักกีต้าร์คลาสสิกที่มีชื่อเสียงหลังฝ่าฝันอุปสรรคมากมาย ทั้งการยอมรับจากผู้ปกครอง ที่ไม่มั่นใจว่าการเลือกเรียนสายดนตรีจะมีอาชีพที่มั่นคงหรือไม่ รวมทั้งค่าใช้จ่ายในการศึกษาและการเดินทางไปแข่งขันที่ต่างประเทศหลักแสนบาท ซึ่งผลการแข่งขันที่มีทั้งแพ้และชนะ ทำให้รู้สึกท้อบ้างเอกชัย เล่าย้อนถึงวันที่ลงแข่งขันเวทีใหญ่ที่สุดในโลก อย่าง “GFA Guitar Foundation of America International Concert Artist Competition” ว่า ตัวเองเลือกใช้กีต้าร์ของเยอรมนี ที่มีเพียงไม่กี่ตัวในโลก ราคาอยู่ที่ 7 หลัก เพราะเสียงไพเราะกว่ากีต้าร์ทั่วไป โดยปีที่แข่งขันมีผู้สมัครแข่งขัน 52 คน จากหลายประเทศทั่วโลก จึงเลือกเพลงหลากหลายแนวในการแข่งขัน เช่น เพลงแนว Contemporary ที่สำเนียงใหม่ๆ หรือเพลงในยุคคลาสสิก Caprices จากนักประพันธ์ชาวอิตาเลียน เน้นโชว์เทคนิคการเล่นขั้นสูง จนสามารถเอาชนะใจกรรมการและคว้าแชมป์เวทีระดับโลกได้หลังคว้าแชมป์กีต้าร์คลาสสิกระดับโลก เอกชัยเดินสายอัดเพลงกับค่าย “Naxos” ค่ายเพลงคลาสสิกใหญ่ที่สุดในโลก ที่แคนาดา เล่นคอนเสิร์ตในต่างประเทศ และโปรเจคเพลงพระราชนิพนธ์ ล่าสุดกับการเปิดสตูดิโอของตัวเอง สอนกีต้าร์โดยเฉพาะอีกเป้าหมายที่ท้าทาย คือการพัฒนาหลักสูตรออนไลน์ เพิ่มช่องทางการเรียนการสอน กีต้าร์ให้คนในพื้นที่ต่างจังหวัดและต่างประเทศ นอกจากนี้ อยู่ระหว่างการพุดคุยเพื่อจัดคอนเสิร์ตใหญ่ในไทยช่วงปลายปีนี้ หลังได้รับผลตอบรับเป็นอย่างดีในคอนเสิร์ตบทเพลงพระราชนิพนธ์เอกชัย ขอบคุณเด็กรุ่นใหม่หลายคนที่เห็นตัวเองเป็นไอดอล เขายืนยันว่าความมุ่งมั่นและตั้งใจจริงจะนำไปสู่ความสำเร็จ เพราะหลายคนมักสูญเสียความตั้งใจเมื่อพบอุปสรรคระหว่างทางเดินสู่ฝันเอกชัย วัย 31 ปี เริ่มเรียนกีต้าร์คลาสสิกเมื่ออายุ 13 ปี เพราะเห็นรุ่นพี่เล่นกีต้าร์ด้วยบทเพลงพระราชนิพนธ์ "ชะตาชีวิต" จบการศึกษาระดับปริญญาตรี เกียรตินิยมอันดับ 1 ด้านการแสดงเดี่ยวกีต้าร์คลาสสิค จากวิทยาลัยดุริยางคศิลป์ มหาวิทยาลัยมหิดล, ปริญญาโทด้านการแสดงเดี่ยวกีต้าร์คลาสสิคจาก University of Mozarteum ออสเตรีย และปริญญาเอก สาขาการแสดงเดี่ยวกีต้าร์คลาสสิค ที่ Sydney Conservatory of Music ออสเตรเลีย ข่าวที่เกี่ยวข้องธุรกิจ “กีต้าร์” ทรงตัว คาดอีก 20 ปีคนเล่นลดฮวบตามอเมริกา “เทรนด์ฮิตกีตาร์ไทย หมุนตามโลก” วิทยาลัยดุริยางคศิลป์ งัดกลยุทธ์ดึงเด็กจีนเรียนไทย 
อัศจรรย์ "หาดห้าสี"อายุ 500 ล้านปี หมู่เกาะเภตรา  |เปิดภาพความสวยงามของหินสีอายุ 500 ล้านปี  "หาดห้าสี" บนอุทยานแห่งชาติหมู่เกาะเภตรา จ.สตูล ความสวยงามที่ธรรมชาติบรรจงสร้างอย่างน่าอัศจรรย์  วอนนักท่องเที่ยวอย่าเก็บหินออกไป เพื่ออนุรักษ์ธรรมชาติวันนี้ (26 พ.ค.2561) ส่วนประชาสัมพันธ์และเผยแพร่ กรมอุทยานแห่งชาติสัตว์ป่าและพันธุ์พืช ได้เผยแพร่ภาพความสวยงามของหินหลากสีสัน ของหาดห้าสี อุทยานแห่งชาติหมู่เกาะเภตรา จ.สตูล ความสวยงามที่ธรรมชาติบรรจงสร้างอย่างน่าอัศจรรย์หาดห้าสี อยู่ใกล้ด่านตรวจเขาโต๊ะหงาย พื้นที่รับผิดชอบของอุทยานแห่งชาติหมู่เกาะเภตรา จ.สตูล เป็นหาดทรายเล็กๆ ที่มีหินก้อนกลมมนอยู่ปะปนกันบนชายหาด ในช่วงที่น้ำลงหินสีเหล่านี้จึงจะโผล่ขึ้นมาจนเกือบเต็มทั้งชายหาด ภาพ:กรมอุทยานแห่งชาติสัตว์ป่าและพันธ์ุพืช ภาพ:กรมอุทยานแห่งชาติสัตว์ป่าและพันธ์ุพืช หินที่มีสีสันเหล่านี้ประกอบด้วย-สีแดงเป็นหินทรายในช่วงยุคแคมเบรียน(อายุ 500 ล้านปี) สีแดงหรือชมพูมาจากธาตุเหล็กที่มีมากหรือน้อย- สีเทาหรือสีฟ้ามาจากหินปูนยุคออร์โดวิเชียน (อาย 470 ล้านปี)ถ้าสีเทาเข้มจนเกือบดำ เกิดจากการมีแร่มลทินมาก ถ้าเทาอ่อนหรือเกือบฟ้า เป็นองค์ประกอบหินที่บริสุทธิ์ มีแร่มลทินปนอยู่น้อย-สีเหลืองหรือน้ำตาล เป็นหินทรายผุ-สีขาว คือแร่ควอตซ์ ที่มักพบเห็นตามหาดหินทั่วไปภาพ:กรมอุทยานแห่งชาติสัตว์ป่าและพันธ์ุพืช ภาพ:กรมอุทยานแห่งชาติสัตว์ป่าและพันธ์ุพืช หินเหล่านี้เกิดจากการผุพังแล้วถูกคลื่นซัดพัดพาขัดสีกันในเวลานานจนมีลักษณะกลมมน เมื่อมาอยู่รวมในสถานที่เดียวกัน จึงเกิดเป็นความมหัศจรรย์เกิดขึ้น ช่วงเวลาเย็นและน้ำลง จะเป็นช่วงที่หาดห้าสีสวยงามที่สุด และจุดท่องเที่ยวนี้อยู่บริเวณ "เขตข้ามกาลเวลาเขาโต๊ะหงาย" ซึ่งขณะนี้ยูเนสโก (UNESCO) ประกาศขึ้นทะเบียนครอบคลุมพื้นที่เป็นอุทยานธรณีโลกแห่งแรกของไทย ดังนั้นมีคำแนะนำว่า ใครได้ไปชมความสวยงามของธรรมชาติแห่งนี้แล้ว ขอความร่วมมืออย่านำหินติดตัวกลับออกไปด้วย เพื่ออนุรักษ์และให้ธรรมชาติยังคงความน่าอัศจรรย์และความสวยงามต่อไป  ภาพ:กรมอุทยานแห่งชาติสัตว์ป่าและพันธ์ุพืช ภาพ:กรมอุทยานแห่งชาติสัตว์ป่าและพันธ์ุพืช 
วิทยาลัยดุริยางคศิลป์ งัดกลยุทธ์ดึงเด็กจีนเรียนไทย|เทรนด์เพลงโลกที่เปลี่ยนไป POP, Hip Hop, EDM มาแรง จนมีงานวิจัยออกมาระบุว่าเด็กอเมริกาเล่นกีต้าร์ลดลง ประกอบกับการก้าวสู่สังคมผู้สูงอายุ เด็กเกิดใหม่ลดลง ทำให้หลายฝ่ายกังวลว่าสถาบันการศึกษาของไทยจะปรับตัวทันและอยู่รอดหรือไม่ โดยเฉพาะการศึกษาเฉพาะทางอย่าง "ดนตรี" ไทยพีบีเอสออนไลน์ พูดคุยกับผู้บริหารวิทยาลัยดุริยางคศิลป์ มหาวิทยาลัยมหิดล ถึงสถานการณ์และการปรับตัวของวงการการศึกษาไทยนายณรงค์ ปรางค์เจริญ คณบดีวิทยาลัยดุริยางคศิลป์ มหาวิทยาลัยมหิดล กล่าวว่า ไทยเข้าสู่สังคมผู้สูงอายุและสถิติเด็กเกิดใหม่ลดลง แต่วิทยาลัยยังไม่ได้รับผลกระทบเรื่องจำนวนเด็กมากนัก เพราะเด็กลดลงไม่เกินร้อยละ 5 แตกต่างจากมหาวิทยาลัยบางส่วนที่ได้รับผลกระทบอย่างชัดเจน และต้องเร่งปรับตัวเพื่อให้อยู่รอด โดยเฉพาะการเข้าสู่การเรียนการสอนบนโลกออนไลน์ณรงค์ ปรางค์เจริญ ณรงค์ ปรางค์เจริญ  คณบดีวิทยาลัยดุริยางคศิลป์ กล่าวถึงการปรับนโยบายรองรับสังคมผู้สูงอายุว่า วิทยาลัยเพิ่งทำข้อตกลงความร่วมมือ (MOU) โดยปี 2562 จะดึงนักเรียนจีนที่สนใจดนตรีเข้ามาศึกษาต่อในไทย ทุกปีๆ เด็กจีนที่เรียนจบชั้นมัธยมศึกษาปีที่ 6 จะเลือกเรียนดนตรีมากถึง 30,000 คน แต่วิทยาลัยและมหาวิทยาลัยดนตรีในจีนรองรับเด็กได้ไม่เกิน 5,000 คน ทำให้เด็กขาดโอกาสในการเรียน ต้องรอสอบปีถัดไป หรือเลือกเรียนที่ต่างประเทศ ซึ่งมีค่าใช้จ่ายสูง ไทยต้องนำจุดเด่นด้านวัฒนธรรมดึงเด็กกลุ่มนี้เข้ามาเรียน โดยตั้งเป้าพัฒนาหลักสูตรให้เป็นที่ยอมรับในระดับสากลภายในปีนี้ เช่น หลักสูตรดนตรีไทย เพื่อสร้างความเชื่อมั่นให้ประเทศเพื่อนบ้านส่งเด็กมาเรียนขณะที่หลายประเทศเริ่มจัดการศึกษาตลอดชีวิต อย่างมหาวิทยาลัยสแตนฟอร์ดในสหรัฐฯ เพิ่งประกาศให้ผู้ที่เข้ามาเรียนสามารถเลือกคอร์สเองได้ ตอบสนองการทำงานของแต่ละอาชีพ ซึ่งมหาวิทยาลัยในไทยน่าจะเริ่มจัดการศึกษาดังกล่าว เพื่อผลิตเด็กที่มีความหลากหลายและร่วมขับเคลื่อนสังคม นอกจากนี้ วิทยาลัยดุริยางคศิลป์ร่วมกับสถาบันดนตรีชั้นนำ แลกเปลี่ยนการจัดทำหลักสูตรและกิจกรรมต่างๆดริน พันธุมโกมลดริน พันธุมโกมลขณะที่ข้อกังวลจากหลายฝ่ายที่ระบุว่า เด็กไทยอาจเล่นกีต้าร์ลดลงตามเทรนด์เด็กอเมริกานั้น นายดริน พันธุมโกมล หัวหน้าสาขาวิชาดนตรีแจ๊ส รองคณบดีฝ่ายวิชาการ วิทยาลัยดุริยางคศิลป์ มหาวิทยาลัยมหิดล มั่นใจว่าเด็กไทยไม่ได้เล่นกีต้าร์ลดลง และยังมีความฝันสู่นักดนตรีอาชีพหัวหน้าสาขาวิชาดนตรีแจ๊ส รองคณบดีฝ่ายวิชาการ วิทยาลัยดุริยางคศิลป์ มหาวิทยาลัยมหิดล กล่าวว่า ตัวเองไม่ได้รู้สึกว่าคนเล่นกีต้าร์ลดลง เพราะเด็กจำนวนมากยังสมัครเข้ามาเรียนในสาขาวิชาที่เกี่ยวข้องกับกีต้าร์ รวมทั้งกีต้าร์คลาสสิก อีกสัญญาณหนึ่งที่สำคัญ คือ การกลับมาของเวทีการประกวดวงดนตรี “ฮอตเวฟมิวสิกอวอร์ดส์” สะท้อนความนิยมกีต้าร์ไฟฟ้ายังไม่เสื่อมถอย และตัวเองไม่แปลกใจกับข้อมูลที่ระบุว่า เด็กอเมริกาเล่นกีต้าร์ลดลง เริ่มฝึก 10 คน เล่นต่อเนื่องแค่ 1 คน เพราะต้องวิเคราะห์คำว่า “ไปรอด” คือการเติบโตในระดับอาชีพหรือไม่ ลักษณะเดียวกับสัดส่วนเด็กที่เล่นกีฬาแล้วเข้าไปสู่สายอาชีพนายดริน บอกว่า เด็กส่วนใหญ่ที่เข้ามาเรียนจะเล่นดนตรีป๊อปปูล่า เพราะมีความฝันจะทำวงดนตรี แต่งเพลงเอง เป็นที่รู้จักในนามของวง ไม่ได้เจาะจงเป็นตัวบุคคล แตกต่างจากรูปแบบการเล่นกีต้าร์เมื่อ 20 ปีที่แล้ว ที่เป็นยุคของ “กีต้าร์ฮีโร่” เน้นโชว์ทักษะขั้นสูง โดดเด่นบนเวทีส่วนข้อกังวลว่าเด็กรุ่นใหม่อาจฝึกซ้อมดนตรีลดลงเพราะติดโซเชียลฯ นั้น นายดริน ยอมรับเด็กรุ่นใหม่ใช้สื่อสังคมออนไลน์ค่อนข้างมาก จึงแก้ปัญหาด้วยการตั้งเป้าหมาย พบว่าเด็กส่วนใหญ่มีวินัยในการฝึกซ้อมดี และใช้สื่อออนไลน์หาข้อมูลเพิ่มเติม หรือฝึกเทคนิคใหม่ๆ ตามศิลปินที่ชื่นชอบข่าวที่เกี่ยวข้องธุรกิจ “กีต้าร์” ทรงตัว คาดอีก 20 ปีคนเล่นลดฮวบตามอเมริกา “เทรนด์ฮิตกีตาร์ไทย หมุนตามโลก” ”เอกชัย เจียรกุล” กว่าจะถึงแชมป์กีต้าร์คลาสสิกโลก 
“เทรนด์ฮิตกีตาร์ไทย หมุนตามโลก” |ท่ามกลางความเปลี่ยนแปลงของวงการดนตรีประเทศไทยที่มีความหลากหลายในแนวเพลงมากขึ้น แต่ก็เป็นที่น่าสนใจว่าแบรนด์กีตาร์ชื่อดังอย่าง Gibson ที่ต้องเผชิญมรสุมหนี้สินในช่วงหลายปี รวมถึงยอดขายที่ตกต่ำ และได้ยื่นเรื่องของล้มลายต่อศาลแล้วในช่วงเดือน พ.ค.ที่ผ่านมา จึงนำมาสู่คำถามที่ว่า วงการนักดนตรีโดยเฉพาะมือกีตาร์จะยังคงอยู่ในวงการหรือลดลงหรือไม่ Peter Sow เจ้าของเพจกีตาร์ไทย ฉายภาพการเปลี่ยนของวงการกีตาร์ในแต่ละยุค ให้กับทีมข่าวไทยพีบีเอส ออนไลน์ ผ่านบทสัมภาษณ์เกือบ 20 ปี คือเหมือนทำเว็บกีตาร์เป็นสื่อ เหมือนเดินเข้าออกร้านเครื่องดนตรีบ่อย สถานการณ์กีตาร์ รุ่งเรือง คือยุค 80 ปลายๆ 1990 ๆ ไล่มาถึง 2,000 ที่ผมคิดว่ารุ่งเรืองเพราะว่า กีตาร์คือเครื่องดนตรี อิงดนตรีกระแสหลักของโลก เรียกว่า Mainstream Music อ้างอิงจากบิลบอร์ดของอเมริกายุค 1990 จะเป็น Rock & Roll, Grunge อย่างพวก Nirvana ไล่มาปี 2,000 พวก Nu metal อย่างวง Limp Bizkit วง Linkin Park ซึ่งดนตรีพวกนั้นกีตาร์เป็นตัวดำเนินเรื่องหลัก เป็นตัวหลัก ดังนั้นยุคนั้นเชื่อว่าเด็กที่โตขึ้นมายุค 80 ยุค 90 ยุค 2000 ทุกคนโตมากับดนตรีที่ถูกเล่นด้วยกีตาร์ ถ้าเด็กอยากเล่นเครื่องดนตรีซักเครื่องหนึ่ง กีตาร์เป็นเครื่องหลักที่อยากเล่น ในอีกมุมหนึ่ง กีตาร์ สำหรับเด็กที่โตมา ม.ต้น และ ม.ปลาย ทุกคนจะเห็นเพื่อนเล่นกีตาร์อาจจะเป็นกีตาร์โปร่ง อาจจะไม่ได้เสพดนตรีจริงจัง เหมือนกรณีที่แล้วแต่กีตาร์โปร่งจะอยู่ทุกหนทุกแห่งอีกส่วนหนึ่งคือการเล่นตามวงสังสรรค์ต่างๆ เล่นตามชายหาด นั่นเป็นอีกกลุ่มหนึ่ง ซึ่งในปัจจุบัน ผมเชื่อว่ากลุ่มที่ 2 เล่นกีตาร์โปร่ง เพื่อนสอน น่าจะใกล้เคียงกับของเดิม คือมันอยู่ในชีวิตประจำวันของเรา กีตาร์จับต้องง่าย ราคาไม่แพงมาก เล่นไม่ยาก อาจจะเป็นปัจจัยหนึ่งที่ทำให้คนเล่นกีตาร์เยอะแต่เด็กที่โตมากับดนตรีเมนสตรีม ปัจจุบันผมเชื่อว่า ประมาณเกือบ 10 ปีที่ผ่านมา กระแสหลักฝั่งอเมริกา จะเห็นได้ชัดจะเป็นพวกอิเล็กทรอนิกส์แดนซ์ ( EDM) หรือเป็นเครื่องดนตรีอิเล็กทรอนิกส์ หรือเป็นพวกฮิปฮอป R&B เป็นส่วนใหญ่ ซึ่งใช้กีตาร์น้อยลง ลักษณะเหมือน Synthesizer คีย์บอร์ด เป็นซาวด์ ฉะนั้น แน่นอนว่าเด็กที่โตมากับดนตรีแนวนี้จะเล่นกีตาร์น้อยลง เครื่องดนตรีชิ้นแรกที่อยากเล่นอาจจะเป็นคีย์บอร์ด เป็น Synthesizerแทน เชื่อว่า ผมอาจจะฟันธงไม่ได้ว่า วงการกีตาร์ลดลงกว่าช่วงเฟื่องฟู เพราะกลุ่มแรก ที่เล่นดนตรี กีตาร์โปร่ง ยังมีอยู่ขณะเดียวกัน EDM หรือ แดนซ์มิวสิก กีตาร์บทบาทมันน้อยลง แต่เพลงพวกนั้นสามารถเล่นเป็นกีตาร์อะคูสติก จะยังมีอยู่ แต่เชื่อว่าต่างจากยุคเฟื่องฟูไหม คงไม่ดีเท่าเดิม โดยเฉพาะมุมของกีตาร์ไฟฟ้าทีนี้ถ้าพูดถึงตลาดต่างประเทศ ถ้าพูดถึง 20 ปีที่แล้ว ถ้าพูดถึงอเมริกาซึ่งเป็นตลาดใหญ่ที่สุดในโลก ของกีตาร์ จะเป็นเฟนเดอร์ (Fender) เป็นหลัก แต่ปัจจุบันเป็นเทเลอร์ ( Taylor x) ซึ่งขายกีตาร์โปร่ง เป็นหลัก จะเห็นว่าเทรนด์ระดับโลก อาจจะประเมินได้ว่า กีตาร์โปร่งจะขายดีกว่ากีตาาร์ไฟฟ้า ปัจจุบันขายกีตาร์โปร่งอย่างเดียวซึ่งมีปริมาณมากกว่า ซึ่งอาจจะฟังธงทีเดียวไม่ได้ จำนวนตัวต่อปีอาจบอกไม่ได้ว่าซบเซาหรือไม่ แต่ประเทศไทย กีตาร์โปร่งยังขายได้เยอะ เด็กยังเล่นกีตาร์อยู่ แต่อาจจะไม่เป็นแนวเพลงร็อค แต่อาจจะเป็นอะคูสติกแทน อีกแนวที่หลังๆ เจอเด็กเรียนดนตรีอยากเล่นกันเยอะ คือ ฟิงเกอร์ สไตล์ (Finger style) คือกีตาร์โปร่งตัวเดียว เล่นแบบจังหวะ คอร์ด เบสไลน์ เมโลดี้รวมกัน เป็นอีกแนวที่โต เป็นไปตามแนวกีตาร์หลักของโลกเท่าที่ทราบข้อมูลจากการอ่าน ยอดขายกีตาร์ของ Gibson เติบโตในช่วงหนึ่งในยุคที่กีตาร์เฟื่องฟู เชื่อว่า Gibson คงมีเม็ดเงินจำนวนมาก และ ซีอีโอ ต้องการให้ Gibson เป็นมากกว่าบริษัทเล่นดนตรี คืออยากให้เป็นบริษัททำไลฟ์สไตล์เกี่ยวกับดนตรี เหมือนแบรนด์ดั้งเดิมอย่างมาร์แชล (Marshall) ก็ออกมาทำ หูฟังหรือ บลูทูธสปีกเกอร์ (Bluetooth Speaker) มากขึ้น ทำให้เข้าใจได้ว่า Gibson อาจจะต้องการทำอะไรเช่นนี้ในวันที่มีเม็ดเงินพร้อมลงทุน จึงเทคโอเวอร์บริษัทอื่นๆ เกี่ยวกับดนตรี เช่น Philips Audio หรือ บ.เครื่องเสียงของญี่ปุ่นอย่างออนเคียว ( Onkyo) บริษัทโปรแกรมทำดนตรีเหมือนพวก เค้กวอร์ก (cakewalk ) ดังนั้น เมื่อซื้อบริษัทเหล่านี้มาจำนวนมากมุมหนึ่งเหมือนขยายธุรกิจลงทุน แต่บางธุรกิจไม่สามารถทำกำไรกลับมา พอจุดหนึ่งเมื่อขาดสภาพคล่อง เท่าที่วิเคราะห์เหมือนขาดการบริหารจัดการมากกว่ายอดขายมันตกและที่แถลงข่าวก็บอกว่ายอดขายเติบโตด้วยซ้ำขณะที่การเลือกซื้อกีตาร์ สามารถแบ่งได้เป็น 2 เรื่อง เรื่องแรกคือค่านิยม เหมือนรถรุ่นเก่า (Vintage) ราคาแพง ยิ่งสภาพเดิมเท่าไหร่ยิ่งแพง ซึ่งเป็นค่านิยมที่ให้คุณค่ากับของเก่าเป็นตลาดที่เน้นเรื่องคุณค่า เรื่องที่ 2 กีตาร์เหมือนของเก่า ปัจจุบันบริษัท ทั้ง Fender ทั้ง Gibson ทราบดีกว่ากีตาร์ที่เคยผลิตในช่วงปี 50 ปี 60 ราคาขายในหลักตัวละ 1 ล้านบาท หรือ 10 ล้านบาท ซึ่งบริษัทเหล่านี้ก็พยายามตีตลาดตรงนั้น คือทำกีตาร์ที่เหมือนเก่า เพราะเรียก Realic recrate เรียลลิก รีเอด คือ กีตาร์ผลิตใหม่ที่ทำให้เหมือนเก่าจากโรงงานซึ่งเหมือนกับกีตาร์อายุ 50 ปี เรื่องของรูปลักษณ์ ตัวไม้ เหมือนเอาไม้ไปอบ (Roasted wood ) เนื่องจาก ไม้เก่าออกซิเจนระเหยออกไปจนหมดตามกาลเวลา สิ่งที่อยู่ในเนื้อไม้มากขึ้น มีเนื้อไม้ มันสะเทือนดีขึ้น กีตาร์ใหม่ให้เสียงแบบนั้นไม่ได้บริษัทเหล่านี้ จึงเลยเริ่มอบไม้เพราะให้ผลที่ใกล้เคียงเหมือนไม้เก่า สำหรับบางคนที่ให้คุณค่ากับของเก่า เชื่อว่าของเก่าดีกว่ายุคปี 50 ปี 70 ตลาดมือ 2 กลุ่มนั้นคือกลุ่มที่ 1 แต่ที่กระทบ คือกลุ่มที่ชอบเก่า แต่กรณีของกีตาร์ใหม่ที่ออกมา 1-2 ปี เมื่อขายก็จะเหมือนกับรถ ราคาจะลดลงไปกว่าร้อยละ 30 - 40 ซึ่งจะกระทบยอดขายกีตาร์ใหม่การที่ผู้คนชอบกีตาร์ของใหม่ที่เหมือนของเก่า ผู้ผลิตจึงผลิตตอบสนองความต้องการ เพราะกีตาร์จะมีเสน่ห์ ฝรั่งเรียกว่า "Beat Up" หรือ สภาพยับเยิน ซึ่งจะมีรอยถลอก หากเทียบง่ายๆ เช่นคนที่เห็น Eric Clapton กีตาร์ที่เขาเล่นมาตลอด 30 ปี สภาพเหมือนผ่านสงครามโลก แล้ววันหนึ่งเมื่อคุณซื้อกีตาร์หน้าตาคล้ายๆแบบนั้น ก็มีคนอยากได้ แต่ว่าจะอยู่กับกีตาร์แบรนด์ที่มีประวัติศาสตร์ เช่น Fender อยู่มา 50 -60 ปี หรือกีตาร์ Gibson รุ่นปี 1959 ตัวหนึ่ง ราคา 1,000,000 เหรียญ ซึ่งในตลาดกีตาร์มือ 2 ไม่สามารถซื้อได้เพราะราคาอยู่ที่ กว่า 30 - 40 ล้านบาท แต่คุณสามารถซื้อตัวหนึ่งหน้าตาแบบนั้นได้นะ สเป็กหน้าตาเก่า เสียงใกล้เคียง ในราคาที่จับต้องได้ก็เป็นทางเลือกใหม่ให้ผู้ซื้อกีตาร์จึงมีรุ่นเฉพาะปีเหมือนกับไวน์เลย ซึ่งปี 1959 เป็นปีทองของ Gibson les Paul ปี 1959 ดีที่สุด ด้วยเหตุผลว่าไม้ล็อตนั้นที่ได้มาให้เสียงแบบนั้น และเมื่อผ่านมือศิลปินดัง ทั้ง Garry Moore มือกีตาร์ของ Aerosmith ทุกคนใช้ Gibson ทุกคนใช้รุ่นปี 1959 หมด ดังนั้นถ้าเป็นปี 1959 ราคาจะกระโดดทันที ซึ่งแม้ว่าจะไม่ทราบว่าผลิตมาจำนวนเท่าใด พังแบบซ่อมไม่ได้กี่ตัว มีเจ้าของแล้วกี่ตัว มีในตลาดกี่ตัวยิ่งกว่าลิมิเต็ดทั้งนี้ เพราะกีตาร์เก่ามีเสียงเป็นเอกลักษณ์ โดยจะมีเสียงย่านต่ำที่ใหญ่แล้วก็กังวาน แต่กีตาร์เก่า การเล่นอาจจะยากกว่าโดยเฉพาะการจับสาย เพราะเป็นการออกแบบที่ผ่านมา 50 ปี แต่กีตาร์ใหม่ที่ออกแบบใหม่มาจะเล่นง่ายกว่ายอดขายกีตาร์โปร่งและกีตาร์ไฟฟ้า หรือการเล่นกีตาร์ จัดว่าเป็นแฟชั่นชนิดหนึ่งครับ แฟชั่นปัจจุบัน จะเห็นศิลปินเทเลอร์ สวิฟท์ ( Taylor Swift) ที่เล่นกีตาร์โปร่ง หรือ เอ็ด ชีแรน (Ed Sheeran) ในฝั่งของศิลปินไทยก็มี สิงโต นำโชค , สแตมป์ ที่เล่นกีตาร์โปร่งขณะที่ฝั่งของศิลปินที่เล่นกีตาร์ไฟฟ้าลดลงเรื่อยๆ ซึ่งก็เป็นแฟชั่น หรือเป็นเทรนด์ ถ้าศิลปินเหล่านั้นเล่นกีตาร์ไฟฟ้าอาจจะไม่ตรงกับตลาด แฟนเพลงก็จะไม่ค่อยตอบรับ แน่นอนว่าเราโตมาเสพดนตรีที่เราชอบ ถ้าศิลปินที่เราชอบเล่นกีตาร์อะไร ถ้าโตมาอายุประมาณ 10 กว่าขวบ ปัจจุบันหากถามวว่าจะซื้อกีตาร์อะไร คำตอบคือก็คงคงจะซื้อโปร่ง เพราะศิลปินที่เราฟังเขาเล่นกีตาร์โปร่งมากกว่า วันหนึ่งผมเชื่อว่าเทรนด์จะวนกลับมา เป็นกีตาร์ไฟฟ้า หากเทียบกับยุคก่อน เชื่อว่าเมื่อก่อนเด็กที่โตกับเพลงร็อค นูโว ไมโคร หินเหล็กไฟ ทุกคนอาจจะเริ่มด้วยกีตาร์โปร่งแต่ฝันว่าจะมีกีตาร์ไฟฟ้าให้ได้ แต่ทุกวันนี้มันกลับกัน มีกีตาร์ไฟฟ้าของคุณพ่อที่โตในยุคโน้นมาหัดเล่น แต่พอความฝันวันนี้อยากจะมีกีตาร์โปร่งให้ได้ อย่างที่บอกว่าศิลปินที่เป็นไอดอลของเขาวันนี้ เป็นเปอร์เซ็นต์ไม่มีตัวเลขไม่มีข้อมูลแต่กลับกัน เหมือนก่อนคือคนอยากเป็นเหมือนไมโคร วันหนึ่งอยากมีกีตาร์ไฟฟ้า เหมือนนูโว หินเหล็กไฟ เล่นกีตาร์ไฟฟ้าบนเวที เท่ แต่วันนี้ทุกคน เด็กในวันนั้นก็เป็นพ่อแม่คน ตัวเองมีกีตาร์ไฟฟ้าอยู่ให้ลูกเล่น พอลูกเล่นเป็น วันนี้คืออยากเล่นกีตาร์โปร่ง อยากเป็นเหมือน เจสัน มแรซ ( Jason Mraz) เหมือน เหมือนเทเลอร์ สวิฟท์ (Taylor Swift) หรือเป็นเหมือนสิงโต นำโชคเด็กสมัยนี้เขาอาจจะเปลี่ยน สมัยนี้ข้อมูลเยอะ สื่อเยอะ ไม่เหมือนสมัยก่อนกว่าจะซื้ออัลบั้มมาวงหนึ่งได้ มันแพงมาก ต้องเก็บเงิน เพลงน้อยก็ฟังวนแบบนั้น สมัยนี้ฟังยูทูป เปลี่ยน 3 วินาที เปิดคลิปนี้มาอินโทรไม่ชอบเปลี่ยนเพลง ฉะนั้นความสนใจเด็กยุคนนี้ เปลี่ยนเร็วกว่ายุคเก่า ด้วยเทรนด์ของโลกด้วยเหมือนกัน มันอาจจะเป็นเหตุผลหนึ่งทำไมเด็กสนใจอันนี้แล้วไปสนใจอันนั้น เปลี่ยนไปเปลี่ยนมาครับเหตุผลหลักที่เด็กยุคนี้เล่นกีตาร์ มี 2 แนวทาง คือ 1.การเล่นตามไอดอลหรือสิลปินที่ตนเองชื่นชอบ ก็จะไปแนวทางของการเล่นกีตาร์โปร่ง ที่ตนเองชื่นชอบ และ 2.คือการไปโรงเรียนและเล่นกีตาร์ตามเพื่อน ซึ่งยังคงมี 2 กลุ่มเช่นเดิมทั้งนี้ การเล่นกีตาร์โปร่ง สามารถประยุกต์การเล่นให้กับบอยแบนและ เกิร์ลกรุ๊ปได้ ซึ่งต้องเริ่มจากการนำมาประยุกต์ของศิปินวงต่างๆ ซึ่งหากทำแล้วด็จะเป็นเทรนด์ใหม่ของสังคม เช่นของวงการเพลงประทเศไทยวงร็อคไม่อยู่กับกีตาร์โปร่ง กีตาร์โปร่งจะเล่นเพียงบางเพลงโดยเฉพาะเพลงช้าแต่กรณีของวงอย่าง 25 Hours เป็นวงที่มีกีตาร์โปร่งเป็นแกนนำ ซึ่งแต่ก่อนไม่มีวงแบบนี้ หรือวงอย่าง Room 39 เป็นฟูลแบนด์ที่มีกีตาร์โปร่งเป็นแกนนำ ซึ่งมีการแนวคิดในการตั้งวงคือ ต้องการที่จะทำวงดนตรีที่มีกีตาร์โปร่งเป็นแกนนำวง เพราะมีความแตกต่างมีความเป็นตัวของตัวเอง และเมื่อประสบความสำเร็จก็กลายเป็นเทรนด์ สิ่งที่เขาทำได้รับการยอมรับ สิ่งที่เขาทำมันสำเร็จ ฉะนั้นเมื่อมีผู้ที่ทำแล้วสำเร็จก็จะมีการยอมรับตามมา“ผมเชื่อว่าดนตรี Mainstream Music ถ้าเราอยู่กับอะไรมาซักพักแน่นอนว่าเราเบื่อ ถ้าวันหนึ่งที่เราเบื่อเทรนด์ที่เป็นอิเล็กทรอนิกส์มันก็จะวนกลับไปหา อะไรซักอย่าง วนไปวนมา สุดท้ายกีตาร์จะกลับมา”อย่างไรก็ตาม ในบริบทของสังคมผู้สูงอายุที่เด็กเกิดใหม่ลดลง ในมุมของ Peter Sow ในฐานะเปิดโรงเรียนสอนกีตาร์ โดยกลุ่มนักเรียนจะค่อนข้างเฉพาะทางโดยเน้นทางกีตาร์Peter Sow เจ้าของเพจกีตาร์ไทย Peter Sow เจ้าของเพจกีตาร์ไทย  ผมสอนโรงเรียนกีตาร์ไทยสคูล เป็นโรงเรียนเฉพาะทางเล่นกีตาร์ ส่วนใหญ่คนรู้จักโรงเรียนจากเว็บไซต์กีตาร์ไทย ของกลุ่มนักเรียนที่โรงเรียน ค่อนข้างเฉพาะทาง มากกว่าผู้ปกครองเดินผ่านโรงเรียนแล้วจะเข้ามาโรงเรียนครับ จะหาข้อมูลมาก่อน เราเจอว่า นักเรียนมากกว่าครึ่งเป็นผู้ใหญ่ อายุ35 ปีขึ้นไป มีอาม่าอายุ 70 ปี มาเรียนก็มี อาม่าบอกว่า จำไม่ผิดว่า อาม่าเห็นกีตาร์อากงวางอยู่ เห็นแล้วนึกถึงเล่นอยากจะเล่นบ้าง เล่นเอามาเรียน มีผู้ใหญ่อายุ 35- 50 ปี มาเรียนมากขึ้นกลุ่มพวกนี้ มีเรื่องทั้งกีตาร์ไฟฟ้า บางทีเพลงที่เขาฟังสมัยหนุ่มๆ วันนี้เขามีเวลาเขาก็มาเรียน หรือผู้ใหญ่บางคนอยากผ่อนคลาย เล่นเรียนกีตาร์โปร่ง เมื่อสังคมผู้สูงอายุมา เพราะเขาจะมีเวลาว่าง ผมเชื่อว่าดนตรี กิจกรรมหนึ่งเติมเต็มชีวิตเขาให้มีความสุขได้ เป็นทางเลือกหนึ่ง แล้วก็พูดว่ากีตาร์โปร่งกีตาร์จับต้องไม่ยาก เล่นไม่ยากมาก ราคาไม่สูง มันก็คือน่าจะเป็นปัจจัยที่เติมเต็มผู้สูงอายุอย่างไรก็ตามแม้เทคโนโลยีในปัจจุบัน การทำดนตรีจมีการใช้เสียงที่เป็นเสียง Sampling คือ การอัดเสียงเป็นโน้ตๆ ทำมาเป็นชิ้นๆ แล้วนำมาจัดวางเป็นดนตรี ซึ่งมีการทำมานานแล้ว อย่างที่เราฟังปัจจุบัน เสียงกลอง เปียโน ส่วนใหญ่ใช้ Sampling กันเยอะมาก กีตาร์เป็นเครื่องเดียวที่ต้องอัดสดกันอยู่ ช่วงเวลา 15 ปี ที่ผ่านมา เพลงไทย ที่เราฟัง เพลงฝรั่ง หากมูลค่าไม่เยอะมาก กลองก็อาจจะไม่อัดสด อาจใช้การ Sampling เอา กีตาร์ต้องอัดอยู่ ด้วยเหตุผลว่า Sampling กีตาร์ เสียงมันไม่ธรรมชาติเท่ากีตาร์จริง ด้วยเหตุผลว่า กลอง เปียโน เสียงมันแยกโน้ตแยกชิ้นแล้วอัดเข้าไป ที่เป็นกีตาร์ กีตาร์โปร่ง เสียงโน้ตถูกสร้างเอาสะท้อนในกีตาร์ ถึงจะถูกอัดออกไป ซึ่งอัดแยกโน้ตแต่ละชิ้นแล้วรวมที่หลัง ไม่เหมือนเสียงที่สร้างแล้วสะท้อนและถูกอัดออกมา กีตาร์เป็นเครื่องเดียวที่อัดเสียงกันอยู่ค่อนข้างเยอะ เทรนด์ปัจจุบัน คือต้องการเสียงกีตาร์ที่ไม่เป็นธรรมชาติ คือเป็นเสียงดิจิทัล ขึ้นมาในเพลง ในพวก Dance EDM หรือ Hiphop ถามว่ากระทบไหม ถ้าดนตรีแนวนี้เป็นกระแสหลักไปอีกซัก 10 ปี น่าจะกระทบ เพราะว่าเด็กที่โตมากับแนวนี้ไม่อยากฟังเสียงจริง แต่ถ้าดนตรีเปลี่ยนไปแนวอื่นกีตาร์ก็ยังมีอยู่(หมายความว่าถ้าแนวเพลงเปลี่ยน กีตาร์ก็จะปรับไป) ใช่ ผมมองว่าอย่างนั้น คือที่บอก 2 ส่วน ส่วน 1.แฟชั่น ถ้าแฟชั่นบอกว่า อยากฟังเสียงกีตาร์ที่ไม่ใช่ของจริง ถ้าแฟชั่นคงอยู่สิบปี คงกระทบ เพราะคงไม่อยากฟังเสียงจริง แต่เทรนด์เปลี่ยนตลอดอยู่แล้ว แต่เสียงอยู่ในเทรนด์เมื่อไหร่ก็จะมา เทรนด์ไม่เอากีตาร์เสียงจริง แต่ถ้าเปลี่ยนเป็นอะคูสติกเวอร์ชั่นก็ต้องใช้กีตาร์เสียงจริงในฐานะส่วนตัว เรายังรักมัน สนุกกับมัน เรายังคงเล่นไปอยู่ดีเพื่อเติมเต็มความรู้สึกส่วนตัว แต่ถ้าเราใช้มันอาชีพ เช่น เรามีอาชีพเป็นครูสอนดนตรีมันกระทบแน่นอนมันกระทบกับรายได้แต่เชื่อว่าความชอบ แม้ว่าจะอยู่นอกกระแสเราชอบก็ยังทำอยู่ดี ผมเชื่อว่าไม่กระทบเท่าไหร่ แน่นอนว่าหัวข้อที่พูดกับเพื่อนในโซเชียลอาจจะมีเรื่องนี้น้อยลงเรื่อยๆ แต่เชื่อว่ามีกลุ่มเล็กๆ คุยเรื่องนี้อยู่ กีตาร์อยู่กับโลกเรา ตั้งแต่สมัยหลายร้อยปีที่ผ่านมา ทุกวันนี้ยังคงอยู่ ถามว่ามันจะหายไปเลยไหม มันก็คงไม่หายไปหรอก... ข่าวที่เกี่ยวข้องธุรกิจ “กีต้าร์” ทรงตัว คาดอีก 20 ปีคนเล่นลดฮวบตามอเมริกา วิทยาลัยดุริยางคศิลป์ งัดกลยุทธ์ดึงเด็กจีนเรียนไทย ”เอกชัย เจียรกุล” กว่าจะถึงแชมป์กีต้าร์คลาสสิกโลก 
ธุรกิจ “กีต้าร์” ทรงตัว คาดอีก 20 ปีคนเล่นลดฮวบตามอเมริกา|ตกเป็นข่าวใหญ่ที่สะเทือนใจคนรักกีต้าร์ เมื่อ “Gibson” บริษัทผลิตกีตาร์ชื่อดังของโลกและสินค้าอิเล็กทรอนิกส์ ยื่นล้มละลาย หลังประสบวิฤตทางการเงินไทยพีบีเอสออนไลน์ พูดคุยกับ “วนรัตน์ ทักข์ทานต์” ตัวแทนจำหน่าย Gibson เจ้าเดียวในไทย ถึงวิกฤตดังกล่าวและความอยู่รอดของธุรกิจกีต้าร์ในยุค 4.0วนรัตน์ เล่าว่า บริษัท “Gibson” มี 2 สายการผลิต คือ เครื่องดนตรี และสินค้าอิเล็กทรอนิกส์ เช่น Onkyo, Philip audio, ลำโพงสตูดิโอ ยี่ห้อ Krk ที่เริ่มจำหน่ายสินค้าเมื่อ 7-8 ปีที่ผ่านมา ซึ่งประสบปัญหาทางการเงินและเป็นหนี้ ขณะนี้อยู่ระหว่างการขายกิจการ ส่วนของกีต้าร์ Gibson นั้น ตัวแทนจำหน่ายเจ้าเดียวในไทย ยืนยันว่า บริษัทยังมีกำไรทุกปี และเมื่อ 3-4 เดือนที่ผ่านมาสหรัฐฯ เพิ่งส่งสินค้าเข้ามาไทย 1 ตู้คอนเทนเนอร์ แต่ชื่อถูกดึงเข้าไปกับส่วนของการจำหน่ายสินค้าอิเล็กทรอนิกส์ที่ประสบปัญหา ขณะนี้อยู่ระหว่างการรีไฟแนนซ์ด้วยเจ้าของและผู้บริหารเดิม หากภายใน 9 เดือน สามารถจ่ายเงินคืนเจ้าหนี้ได้ ร้อยละ 60-70 ก็จะช่วยเพิ่มทางรอดของบริษัทอีก 2-3 ปี เพื่อหาทางแก้ปัญหาต่อไปคนไทยที่เริ่มเล่นกีต้าร์ ร้อยละ 90 จะเล่นกีต้าร์โปร่ง จากนั้นจะขยับไปเล่นกีต้าร์ไฟฟ้า ซึ่งตลาดกีต้าร์โปร่งยังเติบโตดีกว่ากีต้าร์ไฟฟ้า และตลาดใหญ่กว่าถึง 10 เท่า กลุ่มลูกค้าส่วนใหญ่เป็นกลุ่มคนวัยทำงาน อายุ 30-45 ปี ยอดขายส่งและหน้าร้าน Music concept อยู่ที่เดือนละ 700-800 ตัววนรัตน์ เล่าย้อนถึงสถานการณ์ธุรกิจกีต้าร์ เมื่อ 30 ปีที่แล้ว ว่า กลุ่มลูกค้าส่วนใหญ่จะเป็นนักดนตรีอาชีพ ร้อยละ 80 อีกร้อยละ 20 จะเป็นกลุ่มคนที่เล่นยามว่าง หรืองานอดิเรก 20 ปีต่อมาสัดส่วนกลุ่มผู้ซื้อทั้ง 2 กลุ่มจะเท่ากัน และช่วง 10 ปีหลัง กลุ่มผู้ซื้อที่เล่นกีต้าร์เป็นกิจกรรมยามว่างเพิ่มขึ้นเป็น ร้อยละ 70 และนักดนตรีอาชีพ ร้อยละ 30 เนื่องจากตลาดของกลุ่มคนทั่วไปขยายตัวขึ้นอย่างไรก็ตาม ยอมรับว่า ยอดขายกีต้าร์ช่วง 3 ปีหลัง เริ่มทรงตัว ปัจจัยสำคัญมาจากเศรษฐกิจที่ไม่ดีนัก ทำให้ลูกค้าอาจจะเลือกซื้อกีต้าร์ที่ตัวเองใช้เป็นประจำเพียง 1 ตัว จากเดิมที่อาจจะมีคนละ 2-3 ตัว“คนไทยไม่ได้เล่นดนตรีลดลง” วนรัตน์ ตั้งข้อสังเกตจากปริมาณโรงเรียนสอนดนตรีที่ยังเปิดเพิ่มขึ้นเรื่อยๆ เพราะผู้ปกครองต้องการให้เด็กมีความสามารถพิเศษ เช่น ดนตรี กีฬา งานศิลปะ แตกต่างจากเด็กอเมริกันที่เล่นกีต้าร์ลดลง มีการเคราะห์ว่า การฝึกเล่นดนตรีให้สำเร็จต้องมาจากเป้าหมายที่ชัดเจน พบว่าคนที่หัดเล่นกีต้าร์ใหม่จะทำได้สำเร็จและเล่นต่อเนื่อง เฉลี่ยเพียงร้อยละ 10 เพราะดนตรีไม่สามารถเรียนลัดได้ สวนทางกับกระแสดนตรีอิเล็กทรอนิกส์อย่าง EDMเมื่อถามถึงแนวโน้มเด็กไทยจะเล่นกีต้าร์ลดลงตามอย่างอเมริกาหรือไม่ วนรัตน์ วิเคราะห์ว่าที่ผ่านมาไทยตามเทรนด์อเมริกามาโดยตลอด มีความเป็นไปได้ที่เด็กไทยอาจจะเล่นกีต้าร์ลดลงในอีก 10-20 ปี เพราะปัจจัยหลักที่ทำให้คนเล่นกีต้าร์ คือ ไอดอล ในอเมริกาขณะนี้้เหลือไอดอลน้อยมาก เช่น จอห์น เมเยอร์, เทย์เลอร์ สวิฟต์ ขณะที่ไทยยังมีอีกหลายวงไอดอล เช่น Bodyslam, Big Ass, POTATO, Retrospect, Cocktail จึงยังไม่ได้รับผลกระทบมากนัก อย่างไรก็ตาม เชื่อว่าในอนาคตกระแสเทรนด์ดนตรีโลก อย่างดนตรี POP Hip Hop และ EDM จะเติบโตเพิ่มขึ้นในไทยแน่นอน ผู้สื่อข่าวสำรวจพื้นที่ตลาดกีต้าร์ที่เคยได้รับความนิยมอย่างบริเวณหลังกระทรวงกลาโหม พบว่า ลูกค้ามาเลือกซื้อกีต้าร์ลดลงอย่างชัดเจน ผู้ประกอบการหลายรายเริ่มปรับเปลี่ยนไปจำหน่ายสินค้าอย่างอื่นควบคู่ไปด้วย เช่น เครื่องแบบข้าราชการ เสื้อผ้าลูกจ้างในร้านจำหน่ายกีต้าร์แห่งหนึ่งย่านหลังกระทรวงกลาโหม บอกว่า ขณะนี้วัยรุ่นมาเลือกซื้อกีต้าร์ลดลง ยอดขายหน้าร้านเฉลี่ยวันละไม่เกิน 3 ตัว ขณะที่ ส.ต.ต.สันติภาพ บัวศรีทอง วัย 27 ปี บอกว่า ตัวเองเข้ามาเลือกซื้อกีต้าร์ไฟฟ้าในห้างสรรพสินค้า เพราะสะดวกและใกล้ที่ทำงาน ราคากีต้าร์ที่สามารถซื้อได้อยู่ที่ 20,000-30,000 บาท ส่วนแรงบันดาลใจให้หัดเล่นดนตรี มาจากวงไอดอลอย่างซิลลี่ฟูล จากนั้นรวมวงกับเพื่อน 5 คน เพราะชื่นชอบการเล่นแบบเต็มวง และมองว่าความนิยมกีต้าร์ไฟฟ้าที่ลดลง อาจจะมาจากกฎหมายการควบคุมเสียง ทำให้วงดนตรีในร้านอาหาร หรือสถานบันเทิงปรับเปลี่ยนมาใช้กีต้าร์โปร่ง กลองไฟฟ้า ข่าวที่เกี่ยวข้อง“เทรนด์ฮิตกีตาร์ไทย หมุนตามโลก” วิทยาลัยดุริยางคศิลป์ งัดกลยุทธ์ดึงเด็กจีนเรียนไทย ”เอกชัย เจียรกุล” กว่าจะถึงแชมป์กีต้าร์คลาสสิกโลก  
"AWESOME JUNIOR" ทีมเยาวชนไทยคว้าแชมป์ฮิปฮอปโลก|5 สมาชิก ทีม AWESOME JUNIOR ตัวแทนนักเต้นฮิปฮอปไทย คว้าแชมป์ The 2018 World Hip Hop Dance Championship Finals รุ่น 7-12 ปี ที่ประเทศสหรัฐอเมริกาวันนี้ (12 ส.ค.2561) 5 สมาชิก ทีม AWESOME JUNIOR หรือ ออซั่ม จูเนียร์ ตัวแทนนักเต้นฮิปฮอปประเทศไทย เข้าร่วมแข่งขัน The 2018 World Hip Hop Dance Championship Finals ที่ รัฐอริโซน่า ประเทศสหรัฐอเมริกา ผลการแข่งขันรอบชิงชนะเลิศ ปรากฏว่า ทีม AWESOME JUNIOR ได้รับรางวัลชนะเลิศเหรียญทอง รุ่น Junior Division Results อายุ 7-12 ปี ด้วยคะแนน 6.89 ขณะที่รองชนะเลิศอันดับ1 ได้แก่ ทีม NEXT JR. จากประเทศญี่ปุ่น ได้คะแนน 6.80 และรางวัลรองชนะเลิศอันดับ2 ได้แก่ ทีม FRESHH 2.0 จากแคนาดา ได้คะแนน 6.59ภาพ : Hiphop international Thailandภาพ : Hiphop international Thailandทั้งนี้ การแข่งขัน The 2018 World Hip Hop Dance Championship Finals มีขึ้นตั้งแต่วันที่ 6 ส.ค.-11 ส.ค.ตามเวลาในท้องถิ่น โดยทีม AWESOME JUNIOR ผ่านเข้าสู่รอบชิงชนะเลิศด้วยคะแนนอันดับ 3 จาก 50 ทีมทั่วโลกภาพ : Awesome junior 2018ภาพ : Awesome junior 2018ขณะที่ตั้งแต่ปี 2013-2015 ประเทศไทยได้เข้าร่วมการแข่งขัน 
ชงยูเนสโกพิจารณา "เชียงใหม่" เป็นมรดกโลก|คณะอนุกรรมการมรดกโลกทางวัฒนธรรม เห็นชอบเอกสารเสนอ "เมืองเชียงใหม่" ให้ยูเนสโกพิจารณาเป็นมรดกโลก พร้อมเตรียมเสนอปราสาทพนมรุ้ง ปราสาทเมืองต่ำ และปราสาทปลายบัด เข้าสู่บัญชีรายชื่อเบื้องต้นมรดกโลกวันนี้ (12 ก.ย.2561) นายวีระ โรจน์พจนรัตน์ รัฐมนตรีว่าการกระทรวงวัฒนธรรม เปิดเผยว่า ที่ประชุมคณะอนุกรรมการมรดกโลกทางวัฒนธรรม ครั้งที่ 2/2561 มีมติเห็นชอบเอกสารนำเสนอแหล่งมรดกทางวัฒนธรรม อนุสรณ์สถานแหล่งต่างๆ และภูมิทัศน์วัฒนธรรมของเชียงใหม่ นครหลวงล้านนา เพื่อเข้าสู่กระบวนการนำเสนอเป็นมรดกโลกต่อองค์การการศึกษา วิทยาศาสตร์และวัฒนธรรมแห่งสหประชาชาติ (ยูเนสโก) หลังจากเข้าสู่บัญชีรายชื่อเบื้องต้นมรดกโลกเมื่อปี 2558 โดยคณะทำงานได้จัดทำเอกสารเสร็จแล้วและจะนำเสนอเอกสารต่อศูนย์มรดกโลก เพื่อให้ตรวจสอบก่อนเสนอเข้าสู่การพิจารณาเป็นมรดกโลก ซึ่งเป็นไปตามข้อกำหนดการนำเสนอเอกสารนำเสนอแหล่งมรดกโลกทางวัฒนธรรมคือภายในวันที่ 30 ก.ย.2561 รมว.วัฒนธรรม กล่าวอีกว่า ที่ประชุมได้รับรายงานความคืบหน้าการจัดทำเอกสารนำเสนอแหล่งมรดกวัฒนธรรม เมืองโบราณศรีเทพ จ.เพชรบูรณ์ เพื่อเสนอยูเนสโกพิจารณาเข้าสู่บัญชีรายชื่อเบื้องต้นมรดกโลก ขณะนี้ได้จัดทำเอกสารฉบับภาษาไทยและภาษาอังกฤษเสร็จแล้ว โดยเพิ่มเกณฑ์พิจารณาคุณค่าโดดเด่นความเป็นสากลของแหล่งมรดกวัฒนธรรมดังกล่าวอีก 1 เกณฑ์ คือเกณฑ์ที่ 3 จากเดิมที่กำหนดเกณฑ์พิจารณาอยู่ในเกณฑ์ที่ 2 ซึ่งที่ประชุมเห็นชอบให้คณะทำงานจัดทำเอกสารปรับปรุงเนื้อหาให้มีความสมบูรณ์ยิ่งขึ้นนอกจากนี้ที่ประชุมยังเห็นชอบให้คณะทำงานจัดทำเอกสารปรับปรุงเอกสารนำเสนอแหล่งมรดกวัฒนธรรม กลุ่มเทวสถานปราสาทพนมรุ้ง ปราสาทเมืองต่ำ และปราสาทปลายบัด โดยกำหนดเกณฑ์พิจารณาคุณค่าโดดเด่นเป็นสากลตามเกณฑ์ของยูเนสโกในเกณฑ์ที่ 3 และเพิ่มเติมเกณฑ์พิจารณาในเกณฑ์ที่ 4 และเกณฑ์ที่ 5 เนื่องจากแหล่งมรดกวัฒนธรรมกลุ่มเทวสถานปราสาทพนมรุ้ง ปราสาทเมืองต่ำ และปราสาทปลายบัด เป็นโบราณสถานที่ทรงคุณค่า โดดเด่นเป็นเอกลักษณ์เฉพาะตัวในหลายด้าน ก่อนที่จะเสนอยูเนสโกพิจารณาเข้าสู่บัญชีรายชื่อเบื้องต้นมรดกโลกเช่นกัน
หุ่นอะไร ? อยู่ในทุ่งนากว่า 100 ตัว  |แปลกจนต้องลงไปถ่ายรูป คือความรู้สึกของคนที่ขับรถผ่านทุ่งนา ริมทางหลวงหมายเลข 226 บุรีรัมย์-สุรินทร์ เพราะในทุ่งนามีหุ่นวางอยู่เรียงราย สร้างความสงสัยและความแปลกใจให้กับผู้พบเห็นวันนี้ (27 ส.ค. 2561) ผู้สื่อข่าวรายงานว่า ทุ่งนาริมทางหลวงหมายเลข 226 บุรีรัมย์-สุรินทร์ ช่วงบริเวณบ้านสวายจีก ตำบลสวายจีก อำเภอเมืองบุรีรัมย์ มีหุ่นชาวนากว่า100 ตัวมาวางไว้ โดยละตัวมีอริยาบถแตกต่างกัน บางตัวถือกระบุงใส่ข้าว บางตัวถือหวดนึ่งข้าวเหนียว สร้างความแปลกใจให้กับผู้ใช้เส้นทางนี้ หลายคนที่ขับรถผ่านต้องลงมาดูและถ่ายภาพเก็บไว้ เนื่องจากสงสัยและประทับใจที่หุ่นชาวนาทำให้ท้องนามีชีวิต ผู้สื่อข่าวรายงานว่า ผืนนาแห่งนี้เป็นของเกษตรกรในตำบลสวายจีก แต่ไอเดียการทำหุ่นชาวนาและยุ้งข้าว เป็นแนวคิดของอาจารย์มหาวิทยาลัยราชภัฎบุรีรัมย์ ที่ได้นำผลงานศิลปะมาจัดแสดงบนผืนนา โดยอาจารย์ระบุว่า อยากสะท้อนให้เห็นถึงวิถีชีวิตชาวนา เพราะท้องทุ่งนาถือเป็นอู่ข้าวอู่น้ำที่สำคัญต่อชีวิตชาวนา และเห็นว่าจะมีการพัฒนาให้เป็นแลนด์อาร์ตแห่งใหม่ของจังหวัดบุรีรัมย์    
ชงเมืองโบราณศรีเทพ ขึ้นบัญชีเบื้องต้น "มรดกโลก" |วธ.เตรียมเสนอ “เมืองโบราณศรีเทพ” เข้าสู่บัญชีเบื้องต้นมรดกโลกเดือน ม.ค.2562 ชี้ความโดดเด่นเป็นเมืองในวัฒนธรรมทวารวดี-เขมรโบราณแห่งหนึ่งของโลกวันนี้ (17 ก.ย.2561) นายวีระ โรจน์พจนรัตน์ รัฐมนตรีว่าการกระทรวงวัฒนธรรม กล่าวว่า กระทรวงวัฒนธรรม เตรียมจะเสนอชื่อเมืองโบราณศรีเทพ จ.เพชรบูรณ์ เข้าสู่บัญชีรายชื่อเบื้องต้นมรดกโลกต่อยูเนสโก ภายในเดือนม.ค.2562 เนื่องจากเป็นเมืองโบราณในยุคทวารวดีที่มีความยิ่งใหญ่มากที่สุดแห่งหนึ่งของโลกจากการสำรวจและขุดค้นทางโบราณคดีเมืองโบราณศรีเทพ โดยกรมศิลปากรพบว่า เมืองโบราณศรีเทพมีความเก่าตั้งแต่ยุคก่อนประวัติศาสตร์ 2,500 ปี และได้ขุดค้นพบโครงกระดูกมนุษย์ มีอายุเก่าแก่ถึง 1,800 ปี และยุคทวารวดีที่มีความเก่าแก่ถึง 1,400 ปี ภาพ : กระทรวงวัฒนธรรมภาพ : กระทรวงวัฒนธรรม ถือว่าเป็นเมืองยุคทวารวดีเก่าแก่ที่สุดแห่งหนึ่งของโลก โดยมีความเจริญสืบทอดต่อเนื่องมาจนถึงยุควัฒนธรรมเขมรโบราณ ซึ่งได้แผ่อิทธิพลทางวัฒนธรรมมาจนถึงเมืองโบราณศรีเทพ ทั้งนี้ อุทยานประวัติศาสตร์ศรีเทพได้รับการประกาศเป็นโบราณสถานของชาติ เมื่อปี พ.ศ. 2478ภาพ : กระทรวงวัฒนธรรมภาพ : กระทรวงวัฒนธรรม โดยกรมศิลปากรอยู่ระหว่างรวบรวมข้อมูลและจัดทำเอกสาร เพื่อเสนอต่อคณะกรรมการแห่งชาติว่าด้วยอนุสัญญาคุ้มครองมรดกโลก และนำเข้าสู่การพิจารณาของคณะรัฐมนตรี และเสนอต่อยูเนสโกภายในต้นปี 2562 ภาพ : กระทรวงวัฒนธรรมภาพ : กระทรวงวัฒนธรรมนายวีระ กล่าวว่า สำหรับโครงกระดูกมนุษย์ที่กรมศิลปากรได้ขุดค้นพบ จะจัดทำพิพิธภัณฑ์เพื่อเผยแพร่ข้อมูลประวัติความเป็นมาและจะจำลองโครงกระดูกมนุษย์ดังกล่าวมาจัดแสดง และนำโครงกระดูกมนุษย์ที่ได้ขุดค้นพบไปจัดเก็บไว้อย่างเหมาะสม เพื่อให้นักเรียน นักศึกษาและประชาชนได้มาชมและศึกษาหาความรู้
ปิดตำนาน “โจ๋ย บางจาก” นักเดินทางส่องโลก|ปิดตำนานนักเดินทาง "โจ๋ย บางจาก" รายการสารคดีส่องโลก เพื่อนวงการอนุรักษ์ร่วมแสดงความเสียใจ ถือเป็นนักเดินทางทำสารคดีเรื่องราวการอพยพและช่วยชีวิตสัตว์ป่าที่เขื่อนเชียวหลาน ร่วมกับสืบ นาคะเสถียร วันนี้ (31 ส.ค.2561) ผู้สื่อข่าวรายงานว่า กลุ่มนักอนุรักษ์และผู้ที่อยู่ในแวดวงสารคดีสิ่งแวดล้อม ได้โพสต์ข้อความร่วมแสดงความเสียใจการเสียชีวิตของ "โจ๋ย บางจาก" นายสันติธร หุตาคม หรือ โจ๋ย บางจาก โดยนายศศิน เฉลิมลาภ โพสต์เฟชบุ๊กว่า เสียชีวิตหลังสืบ นาคะเสถียร 28 ปี โดยระบุว่าติดตามผลงานของโจ๋ย บางจาก มาซึ่งเป็นผู้ที่ทำสารคดีของคุณสืบ นาคะเสถียร ขณะที่ Pichon Chuayboon โพสต์ข้อความว่าลาก่อนครับพี่โจ๋ย 28 ส.ค.2561 ปิดตำนานส่องโลกวันสุดท้ายที่ผมได้พบกับพี่โจ๋ย บางจาก เมื่อวันที่ 26 ส.ค.ที่ผ่านมาผมกับคุณกิติพงษ์ วิรุฬศรีหรือคุณตี๋เดินททางจากจังหวัดอุตรดิตถ์ไปเยี่ยมพี่โจ๋ย  เข้ารับรักษาตัวที่ รพ.แพทย์ปัญญาวันนี้ ผมได้รับข่าวร้าย ประเทศไทยได้สูญเสียตำนานนักเดินทางผู้ยิ่งใหญ่ นาม สันติธร หุตาคม หรือ โจ๋ย บางจาก แห่งรายการสารคดีส่องโลกพี่โจ๋ย เสียชีวิตเมื่อวันที่ 28 ส.ค.ที่ผ่านมา ก่อนเสียพี่โจ๋ย ได้สั่งกับครอบครัวว่า ห้ามบอกใครเด็ดขาด จนเมื่อสักครู่นี้ พี่แดง ร.ต.อ.สมบัติ พันธุ์ณรงค์ ผู้ที่พี่โจ๋ยรักมากได้โทรมาบอกกับผมว่าพี่โจ๋ย เสียแล้วหลับให้สบายนะพี่โจ๋ย ด้วยรักและอาลัย จากผม ป๋าอ้วน คนมีหนวด 31 ส.ค.2561ผู้สื่อข่าวรายงานว่า โจ๋ย บางจาก เป็นนักเดินทาง นักข่าวผู้ผลิตภาพยนตร์สารคดี รายการส่องโลก ออกอากาศทางโทรทัศน์ ช่อง 5 ตั้งแต่ พ.ศ.2525 โดยล่าสุดรายการส่องโลก ตอน รำลึก 28 ปี สืบนาคะเสถียร 2 เพิ่งออกอากาศเมื่อ 18 ส.ค.ที่ผ่านมา  
กรุงเทพฯ แชมป์สุดยอดเมืองจุดหมายปลายทางโลก 3 ปีซ้อน|การสำรวจของมาสเตอร์การ์ด พบว่าการท่องเที่ยวไทยยังขยายตัวดี นักท่องเที่ยวจากชาติอื่นๆ นอกจากจีน ยังเพิ่มจำนวนขึ้น โดยผลการสำรวจที่เปิดเผยพบว่า "กรุงเทพมหานคร" ครองแชมป์อันดับ 1 สุดยอดเมืองจุดหมายปลายทางของโลกติดต่อกันเป็นปีที่ 3 ผลสำรวจสุดยอดจุดหมายปลายทางโลกของมาสเตอร์การ์ด ฉบับที่ 7 ประจำปี 2561 ชี้ว่าอุตสาหกรรมการท่องเที่ยวไทย ยังคงเติบโตอย่างต่อเนื่อง และไทยเป็นเพียงประเทศเดียวในผลการสำรวจทั่วโลกที่มีเมืองท่องเที่ยวถึง 3 แห่งติดอยู่ใน 20 อันดับต้น โดยพบว่า "กรุงเทพมหานคร" คือเมืองสุดยอดจุดหมายปลายทางอันดับ 1 ของโลก ที่นักท่องเที่ยวต้องการมาเยือนและพักแรมมากที่สุด มีนักท่องเที่ยวมาเยือนสูงกว่า 20 ล้านคน เป็นการครองอันดับ 1 ครั้งที่ 5 ในรอบ 6 ปี นับจากปี 2555 และครองอันดับ 1 ต่อเนื่องเป็นปีที่ 3 โดยนักท่องเที่ยวที่มาเยือนไทยมากที่สุดคือ จีน ญี่ปุ่นและเกาหลีใต้ ส่วน จ.ภูเก็ต อยู่ในอับดับที่ 12 และพัทยา จ.ชลบุรี อยู่ในลำดับที่ 18 และพบว่า จ.ภูเก็ต ยังอยู่ใน 10 อันดับต้นในแง่ของมูลค่าการจับจ่ายใช้สอยของนักท่องเที่ยวด้วย เหตุผลที่กรุงเทพฯ สามารถครองตำแหน่งต่อเนื่องเป็นปีที่ 3 เป็นเพราะโครงสร้างพื้นฐานที่มีเสถียรภาพ การผสมผสานที่ลงตัวทั้งในเรื่องงานและการพักผ่อน วัฒนธรรมที่เป็นเอกลักษณ์ รวมทั้งความพยายามจากหน่วยงานต่างๆ ของภาครัฐ ไม่ว่าจะเป็นกระทรวงการท่องเที่ยวและกีฬา การท่องเที่ยวแห่งประเทศไทย (ททท.) หรือหน่วยงานกรุงเทพมหานคร (กทม.) เป็นปัจจัยที่สำคัญในการรักษาระดับการเติบโตของอุตสาหกรรมการท่องเที่ยวของไทยประกอบกับกรุงเทพฯ เป็นเมืองที่ค่าครองชีพไม่แพงเท่าเมืองใหญ่อื่นๆ เช่น ปารีส สิงคโปร์ หรือกรุงโซล เป็นเหตุผลหลักที่ทำให้กรุงเทพฯ ยังคงครองอันดับ 1 สุดยอดเมืองจุดหมายปลายทางของโลก 
เงิน-ของรางวัล แรงจูงใจใหม่ในการ "ออกกำลังกาย" ยุค 4.0|ไทย - ต่างชาติ ผุดไอเดียส่งเสริม "สุขภาพ" ด้วยการออกกำลังกายสะสมเป็นเงินเพื่อนำไปแลกสิ่งของ สร้างแรงจูงใจให้คนหันมาออกกำลังกายและใส่ใจสุขภาพเพิ่มมากขึ้น วันนี้ (16 ก.ย.2561) ผู้สื่อข่าวรายงานว่า สื่อสังคมออนไลน์มีการเผยแพร่ภาพแคมเปญ “การออกกำลังกายของคุณ...มีค่า” ออกกำลังกาย 20 ครั้ง มีค่า 20 บาท โดยสามารถใช้เป็นส่วนลดได้เมื่อสั่งเมนูเครื่องดื่มทางเลือกสุขภาพของร้านคาเฟ่ อเมซอน ซึ่งผู้ที่สนใจสามารถออกกำลังกายด้วยการกระโดดตบ สควอต หรือตีเข่าให้ครบ 20 ครั้ง จะได้ลดราคาค่าเครื่องดื่ม 20 บาท ซึ่งมีบางสาขาที่เข้าร่วมเท่านั้น บ่งบอกให้ทราบถึงความใส่ใจในสุขภาพของผู้ประกอบการไทยที่มีการให้ความสำคัญมากขึ้นสำหรับการออกกำลังกายเพื่อแลกเงินหรือของรางวัลในต่างประเทศนั้นเริ่มมีมานานแล้วประเทศรัสเซียเป็นอีกหนึ่งประเทศที่มีการจ่ายค่าโดยสารรถไฟใต้ดินด้วยการออกกำลังกาย โดยเจ้าหน้าที่สถานีรถไฟใต้ดินได้นำตู้ตรวจจับการลุก-นั่งแลกบัตรโดยสารมาติดตั้งไว้ ในสถานีรถไฟใต้ดินทั่วกรุงมอสโก เพื่อโปรโมตมหกรรมกีฬาโอลิมปิกฤดูหนาว ที่จัดขึ้นที่เมืองโซชิของรัสเซีย ในเดือน ก.พ.ปี 2557 และผู้โดยสารสามารถใช้งาน ด้วยการลุก-นั่งสลับกันไปมาให้ครบ 30 รอบ โดยยืนในจุดที่กำหนดไว้หน้าตู้ แล้วเริ่มลุก-นั่ง ตู้กดบัตรโดยสารจะนับรอบการลุกนั่งไปเรื่อย ๆ จนจบภารกิจ บัตรโดยสารก็จะหล่นลงมาซึ่งตู้ดังกล่าว ขณะที่ประเทศอังกฤษและอเมริกาก็มีการนำของรางวัลมาเป็นหนึ่งในการสร้างแรงจูงใจในการออกกำลังกายเช่นกัน โดย Sweatcoin หนึ่งในแอปพลิเคชันเปิดตัวในปี 2558 และได้รับความนิยมเพิ่มมากขึ้นเรื่อยๆ จนติดชาร์ตดาวน์โหลดในอังกฤษและอเมริกาทั้งในระบบปฏิบัติการ iOS และ Android ในปีที่แล้ว ซึ่งแอปพลิเคชันนี้มีการทำงานโดยเชื่อมต่อข้อมูลสุขภาพพร้อมกับตำแหน่งที่ตั้ง GPS ที่จะนับจำนวนก้าวที่เดินหรือวิ่งในวันนั้นและคำนวณออกมาเป็นเงินดิจิทัล โดยทุกๆ 1,000 ก้าว จะถูกแปลงเป็น 0.95 sweatcoins (SWC) หลังจากนั้นเราก็เอาเงินดิจิทัลนี้ไปแลกเป็นโทรศัพท์มือถือ อุปกรณ์กีฬา บัตรของกำนัล และของรางวัลอื่นๆ ตามที่ทางบริษัทกำหนด ซึ่งก็มีเปลี่ยนแปลงและเพิ่มเติมเรื่อยๆ โดยมีข้อกำหนดว่า 1 วัน สามารถนับจำนวนก้าวได้เพียง 5,000 ก้าว เท่านั้นส่วนที่เอเชียอย่างประเทศเกาหลีใต้ก็มีแอปพลิเคชันที่คล้ายคลึงกันอย่างแอปพลิเคชัน Cashwalk ที่จะนับจำนวนก้าวของผู้ใช้งานโดย 100 ก้าว เท่ากับ 1 คะแนน ใน 1 วัน สามารถเก็บได้มากที่สุด 10,000 ก้าวเท่านั้น โดยผู้ใช้งานสามารถเก็บสะสมคะแนนได้เรื่อยๆ เพื่อนำไปแลกเป็นอาหาร เครื่องดื่ม รวมไปถึงเครื่องสำอางแบรนด์ยอดนิยมของเกาหลีใต้ ซึ่งสามารถแลกรางวัลได้เฉพาะวันจันทร์ถึงศุกร์เท่านั้นและมีผู้ประกอบการบางส่วนเท่านั้นที่เข้าร่วมรายการ ซึ่งแอปพลิเคชันนี้กำลังได้รับความสนใจเพิ่มขึ้นอย่างต่อเนื่อง หลังจากมีภาพ ชอง ยุนโฮ หัวหน้าวงดงบังชินกิ ศิลปินเกาหลีชื่อดังใช้แอปพลิเคชันนี้ขณะทีเดินอยู่ในสนามบินกิมโป ประเทศเกาหลีใต้ หลังเดินทางกลับมาจากประเทศญี่ปุ่น เมื่อวันที่ 26 ส.ค.ที่ผ่านมา อย่างไรก็ตาม อนาคตผู้ประกอบการในประเทศไทยอาจมีการนำแคมเปญเหล่านี้เข้ามาใช้เพิ่มมากขึ้นแต่ทั้งนี้เงินและของรางวัลเป็นเพียงหนึ่งในแรงจูงใจเท่านั้น แต่สิ่งสำคัญ คือ สุขภาพของผู้ใช้งานที่จะได้รับจากการลงมือปฏิบัติด้วยตนเอง  
"ผู้ช่วยเกล้า" หญิงแกร่งพิทักษ์ป่าอุทยานฯ ไทรโยค|"ผู้ช่วยเกล้า" หรือ น.ส.เนตรนภา งามเนตร คือเจ้าหน้าที่หญิงที่มีบทบาทในการเข้าตรวจค้นจับกุมซากหมีขอ เธอเป็นผู้ช่วยหัวหน้าอุทยานไทรโยคที่ทำงานบุกป่าฝ่าดงและชอบใช้ชีวิตลุยๆ ถึงขั้นได้รับฉายาจากลูกน้องว่าเป็นนางพญาเสือสาวแห่งอุทยานแห่งชาติไทรโยคน.ส.เนตรนภา งามเนตร หรือผู้ช่วยเกล้า ได้รับการยอมรับจากเจ้าหน้าที่อุทยานแห่งชาติไทรโยคว่าเป็น "นางพญาเสือสาว" แม้จะทำหน้าที่ผู้ช่วยหัวหน้าอุทยานแห่งชาติไทรโยคได้เพียง 5 เดือน แต่ท่าทีทะมัดทะแมงและการปฏิบัติหน้าที่อย่างคล่องแคล่วไม่แพ้ผู้ชาย ซึ่งเธอจะออกหน้าทุกครั้งที่ต้องเผชิญกับกลุ่มผู้กระทำผิด ไม่เว้นแม้กระทั่งปฏิบัติการตรวจจับกลุ่มออฟโรดพัวพันการล่าหมีขอ ซึ่งมีนายวัชรชัย สมีรักษ์ ปลัดอำเภอด่านมะขามเตี้ย จ.กาญจนบุรี รวมอยู่ด้วย น.ส.เนตรนภา มีบิดาเป็นนายทหารและมีน้องชายที่รับราชการในกรมอุทยานแห่งชาติ สัตว์ป่าและพันธุ์พืช เช่นกัน เหตุที่เลือกรับราชการในฐานะนักอนุรักษ์ผืนป่า เพราะเกิดและโตใน อ.อรัญประเทศ จ.สระแก้ว ซึ่งใกล้ชิดกับธรรมชาติ จึงถูกปลูกฝังให้รักทรัพยากรป่าไม้มาตั้งแต่ยังเด็ก กระทั่งเลือกเรียนในคณะวนศาสตร์ มหาวิทยาลัยเกษตรศาสตร์ เพราะตั้งใจจะรับราชการในกรมอุทยานแห่งชาติ สัตว์ป่าและพันธุ์พืชหญิงสาวในวัย 31 ปี หลายคนอาจต้องการใช้ชีวิตในเมืองหลวง แต่สำหรับผู้ช่วยเกล้าเลือกที่จะพักผ่อนวันละ 3-4 ชั่วโมง เพื่อปฏิบัติภารกิจลาดตระเวนปกป้องผืนป่า ด้วยแรงปรารถนาที่ต้องการให้สัตว์ป่าและต้นไม้คงอยู่ให้ได้มากที่สุด เพื่ออนุรักษ์ไว้ให้กับคนไทยรุ่นหลังด้วยความทุ่มเทในการทำหน้าที่จึงทำให้ น.ส.เนตรนภา เติบโตในหน้าที่การงานค่อนข้างรวดเร็ว โดยเร็วๆ นี้จะไปรับตำแหน่งหัวหน้าวนอุทยานเขานางพันธุรัต อ.ชะอำ จ.เพชรบุรี และยังคงทำหน้าที่หน่วยเฉพาะกิจพญาเสือ ท่ามกลางความเสียดายของผู้ใต้บังคับบัญชาในอุทยานแห่งชาติไทรโยค
เปิดใจ "หมอประสิทธิ์" 2 ปีแห่งพลังทำต่อไป ณ ศิริราช|ไทยพีบีเอส สัมภาษณ์ ศ.นพ.ประสิทธิ์ วัฒนาภา คณบดีคณะแพทยศาสตร์ศิริราชพยาบาล ม.มหิดล “ดอกผลของความยั่งยืน สืบทอดความดีงาม ตามศาสตร์พระราชา”
 ในความรู้สึกของพวกเราชาวศิริราช ผมคิดว่า 2 ปีที่ผ่านมา ความรู้สึกนึกถึงพระองค์ท่านไม่ได้ด้อยลง จนถึง ณ วันนี้ เราเดินไปเดินมาในศิริราชเราก็ยังมีความรู้สึกว่าท่านก็ยังอยู่ อยู่กับเรา แต่สิ่งที่ต่างกันคือเพียงแค่ร่างพระองค์ท่านอาจจะไม่อยู่กับเรา เรายังมีพื้นที่ในศิริราชหลายที่ที่ท่านเคยเสด็จไปมา ทุกครั้งที่เราไป ทุกครั้งที่เราเห็นคนไข้เข้าไปรักษาที่ศิริราช เราก็ยังนึกถึงพระองค์ท่าน ยังนึกถึงสิ่งที่พระองค์ท่านฝากให้ชาวศิริราชสืบสานสิ่งที่อยู่ในพระทัยของพระองค์ท่าน นั้นคำตอบคือคิดถึงท่านและก็ยังตั้งใจนำสิ่งดีดีที่ท่านพระราชทานให้กับพวกเราสืบสานสิ่งเหล่านี้ต่อไปตลอดชีวิตย้อนกลับไปในช่วงที่ผมมาเป็นผู้อำนวยการโรงพยาบาลศิริราช เวลานั้นคนไข้เยอะ ปัญหาต่างๆ ก็เยอะมาก ในช่วงนั้นบังเอิญได้เข้าเฝ้าท่านที่พระราชวังไกลกังวล ก็กราบบังคมทูลให้ทรงทราบ เพื่อท่านจะทรงมีข้อแนะนำอะไรบ้าง และระบายด้วยส่วนหนึ่ง ระบายสักพักหนึ่งท่านก็หันมาแย้มพระสรวล “ทำต่อไป” แล้วก็หันพระพักตร์กลับไปสิ่งที่ผมอยากฝากคนไทย เราเจอปัญหาเยอะมาก บ่อยครั้งพอเจอปัญหาเราหยุดแล้วก็มานั่งบ่นๆๆๆ แล้วเราก็ไม่ได้ทำ ทำต่อไป ความหมายที่พระองค์ท่านว่าคือ มันเป็นความเพียรอย่างหนึ่ง ถ้าตั้งใจทำสิ่งดีๆ อุปสรรคเหล่านี้มีไว้เพื่อเรียนรู้ มีไว้เพื่อคิด แล้วก็ทำ อย่าท้อ แล้วทำต่อไป หลังจากนั้นผมได้มีโอกาสไปเห็นตอนที่ท่านเสด็จไปทางภาคเหนือ ภูเขาที่ร้อนกว่าจะเต็มไปด้วยภูเขาที่เต็มไปด้วยป่าไม้เ ไม่ใช่สิ่งที่เกิดขึ้นในเดือนสองเดือนหรือปีสองปี แต่เกิดขึ้นมาเป็นสิบปี เวลาจะเปลี่ยนวัฒนธรรมคนในชุมชนที่ทำบางอย่างที่อาจจะไม่คุ้มครองดูแลป่า ให้กลายเป็นมาช่วยดูแลป่า เปลี่ยนวัฒนธรรม เปลี่ยนทัศนคติของคน สิ่งเหล่านี้ใช้เวลาเยอะมาก แล้วก็ท่านก็ทรงเจอกันอุปสรรคมากมาย แต่ท่านทำต่อไปจนถึง ณ วันนี้คำว่าทำต่อไปเป็นสิ่งที่อยู่ในตัวตนผมแล้ว ผมคิดว่าตราบใดมีชีวิตอยู่ก็ทำต่อไป อยากชวนคนไทยทั้งประเทศทุกวันที่ 13 ต.ค.นี้ รีเฟรชตัวเองมาตั้งคำถามกับตัวเองว่าปีที่ผ่านมาได้ทำอะไร ได้หยุดอะไร ไม่ได้ทำอะไรแล้วก็ถ้าเป็นไปได้ทุกวันที่ 13 ต.ค.เรามาตั้งใจกันไหมว่าหนึ่งปีข้างหน้านี้เราจะทำอะไร แล้วพอถึง 13 ต.ค.ปีหน้าก็กลับมาทบทวนสิ่งที่ผ่านมาเราได้ทำหรือเปล่า ถ้าไม่ได้ทำ ทำไมถึงไม่ได้ทำ แล้วจะทำอะไรต่อไปอีก ถ้าทำอย่างนี้ต่อไปเรื่อยๆ พระองค์ท่านจะไม่หายไปจากความทรงจำของเราสิ่งหนึ่งที่เป็นความตั้งใจตลอดชีวิตที่จะสืบสานพระราชปณิธานของพระองค์ท่าน ในเวลานี้บทบาทใหญ่ของเราคือสุขภาพ ดูแลสุขภาพของคนเจ็บไข้ได้ป่วย คนที่สุขภาพดีแต่เสี่ยง ตอนนี้ศิริราชก็ขยายวงออกไป ไม่เลิกเรื่องเหล่านี้ตราบใดที่ทำได้ก็ทำอยู่ตลอดเวลา สิ่งที่ยังอยากจะศึกษาต่อไปอีกผมคิดว่า ท่านเป็นผู้ที่ดำรงตนเพื่อผู้อื่น 70 ปี ของท่านท่านทำเพื่อคนไทยทั้งประเทศ เราอาจจะไม่สามารถทำได้อย่างเหมือนพระองค์ท่าน แต่อย่างน้อยก็ตั้งใจที่จะทำแบบพระองค์ท่าน เพราะฉะนั้นเมื่อไหร่มีที่ใดที่เราสามารถไปช่วยนอกเหนือจากพื้นที่ในศิริราชเอง ที่ใดก็แล้วแต่ที่เราสามารถไปช่วยได้เป็นความตั้งใจชีวิตผมเกินพอแล้ว คือคนเราอาจจะตั้งเป้าหมายในชีวิต เป้าหมายในชีวิตเบื้องต้นอาจจะเพื่อตัวเราเอง เพื่อครอบครัว แต่ถึงจุดจุดหนึ่ง ณ วันนี้เป้าหมายชีวิตผมขณะนี้เพื่อสืบสานสิ่งที่พระองค์ท่านได้ทำไว้ อย่างน้อยๆ ก็เป็นคนไทยคนหนึ่ง ผมเชื่อว่ามีอีกเยอะมากที่จะสืบสานสิ่งเหล่านี้ต่อไป ถ้าเราร่วมกันทำสิ่งเหล่านี้ไปเรื่อยๆ ว่างๆ หยิบพระบรมราโชวาทของพระองค์ท่านมาดู อ่านแต่ละครั้งได้แนวคิดใหม่ๆ ขึ้นเสมอ เพราะพระบรมราโชวาทของพระองค์ท่านสอดคล้องกับเรื่องใหม่ๆ ที่เกิดขึ้นเสมอ applied ได้ตลอดเวลา แล้วเราจะได้ไอเดียในเรื่องบางเรื่องที่อาคารเฉลิมพระเกียรติชั้น 16 จนถึง ณ วันนี้ บางครั้งมีเรื่องบางเรื่องในคณะที่แก้ปัญหาไม่ตกผมก็ยังชอบไปนั่งเงียบๆ อยู่บนนั้น และได้ solutions เยอะมาก นั่งเงียบๆ อยู่บนนั้น นั่งนึกถึงสิ่งที่ท่านเคยรับสั่งบ้าง แล้วบ่อยครั้งเดินกลับลงมาด้วยพลังที่เพิ่มขึ้น และสำคัญคือกลับลงมาด้วย solutions ผมคิดว่าท่านยังอยู่ในศิริราช ท่านยังช่วยเราคิดแก้ปัญหาอีกหลายๆ เรื่อง ถ้าเรานึกถึงสิ่งที่ท่านพระราชทานไว้เมื่อไหร่มันมีคำตอบกลับมาเอง ผมตอบไม่ได้ทำไม แต่จนถึงทุกวันนี้ผมยังเชื่อว่าท่านยังช่วยอยู่ท่านเคยรับสั่งกับสมเด็จพระเทพไว้ว่าพระองค์ท่านมี 2 หน้าที่ หน้าที่ตัวเองคือหน้าที่ของพระราชา พระเจ้าแผ่นดินหน้าที่นี้เราคงไม่อาจเอื้อมอยู่แล้ว แต่หน้าที่ที่สองคือหน้าที่เป็นพลเมืองดีของประเทศไทย ผมคิดว่านี่สำคัญ พลเมืองดีของประเทศไทยคือผู้ที่จะทำสิ่งดีๆ ให้เกิดขึ้นในประเทศ และทำสิ่งดีเหล่านั้นโดยที่ไม่จำเป็นต้องได้กลับคืน การทำสิ่งดีให้กลับประเทศเริ่มตั้งแต่ตัวเราเอง การประหยัดเป็นสิ่งดีๆ ที่ทุกคนทำได้ และสามารถทำให้ประเทศดีขึ้นได้ แม้แต่พระองค์ท่านก็ยังทำ เราคงเห็นหลอดยาสีพระทนต์ของพระองค์ท่านเป็นตัวอย่างหนึ่งรู้จักประหยัด รู้จักทำเพื่อส่วนรวม แบ่งส่วนเกินของเราให้กับคนอื่น หมั่นใส่ใจคนอื่นที่เขาเดือดร้อนมากกว่าเรา จัดสรรเวลา ถ้าเป็นไปได้จัดสรรเวลาบางส่วนของเราคืนให้กับสังคม ความเป็นคนไทยที่ดีทำประโยชน์คืนให้กับสังคมผมคิดว่าตรงนี้เป็นสิ่งที่ท่านอยากให้คนไทยทุกคนมีสิ่งนี้อยู่ในตัวตนของเรา การทำสิ่งดีคืนประโยชน์ให้กับสังคมทำได้ทุกหน้าที่ ไม่จำเป็นต้องเป็นหมอ ทุกๆ หน้าที่ ทุกๆ อาชีพสามารถทำได้ทั้งนั้น บทบาทหน้าที่เราคืออะไร คือทำหน้าที่นั้นให้ดีที่สุดในฐานะที่รับผิดชอบหน้าที่นั้น และอีกหน้าที่หนึ่งในฐานะที่เป็นคนไทยเหมือนที่พระองค์ท่านรับสั่ง ถ้าพระองค์ท่านมีหน้าที่ที่ unique ของพระองค์ท่านเองคือพระเจ้าแผ่นดิน ถ้าผู้ฟังจากรายการนี้เป็นครู หน้าที่ของท่านคือครู อยากให้คนไทยทำแบบนี้ ถ้าเมื่อไหร่เราทำแบบนี้เราจะหลุดจากกิเลส จากหลายๆ เรื่องอัตราตัวเราลดลง เราจะรู้สึกมีความสุขในการทำสิ่งดี ๆ แล้วมันคือรางวัลที่ดีที่สุดที่เราจะได้รับ แล้วถ้าเราทำแบบนี้ไปเรื่อยๆ ผมเชื่อว่าพระองค์ท่านจะพอพระทัยถ้าคนไทยเข้าใจความหมายสิ่งเหล่านี้ ปัจจุบันเรามีคนทำสิ่งดีๆ ก็เยอะ ไม่ทำสิ่งชั่ว ๆ ก็เยอะ แต่การปิดทองหลังพระ ก็ครบสามองค์ประกอบของศาสนาพุทธ คือ ทำดี ละชั่ว และทำใจให้บริสุทธิ์ เพราะไม่มีกิเลส ไม่มีความเป็นตัวตน ไม่มีคนชม ฉันก็ทำโครงการอาคารนวมินทรบพิต 84 พรรษา นี้เกิดขึ้นตอนที่รัชกาลที่ 9 เฉลิมพระชนมพรรษา 84 พรรษา ตอนที่ท่านพระราชทานพระนามนวมินทรบพิต 84 พรรษา นวนพ คือ เก้า อินทรบพิต กษัตริย์ที่ยิ่งใหญ่รัชกาลที่ 9 84 พรรษา ตอนนั้นเราก็ไม่ได้คิดอะไรมากมาย เพียงแต่รู้อย่างเดียว ตอนที่เราเสนอโครงการนี้กราบบังคมทูลให้ทรงทราบว่าเราทุบอาคารเดิม 3 ชั้นสร้างอาคารหลังนี้ เพราะต้องการสำหรับผู้ป่วยด้อยโอกาสของโรงพยาบาลศิริราช ตอนนั้นผมคิดว่าท่านตัดสินพระทัยอยู่แล้วที่จะสนับสนุนเพราะท่านพระราชทานนามลงมาความตั้งใจเวลานั้นคือว่า เราอยากให้คนไทยทั้งประเทศ ทั้ง 67 ล้านคนร่วมกับพระองค์ท่านทำให้อาคารหลังนี้เกิดขึ้นได้ จริงๆ ตอนนั้นตั้งใจว่าท่านจะได้ทรงอยู่ทรงเปิดอาคารหลังนี้เองด้วยพระองค์ท่าน ผมคิดว่านี่เป็นอาคารซึ่งคนไทยทั้งประเทศสนับสนุนให้เกิดขึ้น เงินที่หลากหลายบริจาคมาทำให้เกิดขึ้น เป้าหมายของเราไม่ได้ต้องการคนมีฐานะร่ำรวยอย่างเดียว จะเห็นว่ากลไกลวิธีการที่ชวนมาทั้งหมดนี้ ทุกๆ บาท ก็มีส่วนช่วยแล้ว เรามีกระบวนการตู้ที่สามารถหยอดเพื่อสมทบทุนสร้างอาคารหลังนี้ ซึ่งจนถึง ณ วันนี้ เราได้รับเงินบริจาคที่เข้ามาจนทำให้อาคารหลังนี้เกิดขึ้นได้แน่นอนแล้วก็มีเงินเก็บไว้สำหรับการดูแลรักษาอาคารหลังนี้ เราเข้าสู่แนวคิดใหม่ อาคารหลังนี้ต้องให้บริการที่ดีที่สุด เพราะนี่เป็นสิ่งที่ท่านทรงตั้งพระราชหฤทัยไว้ ตอนนี้เราก็รณรงค์เพื่อหาอุปกรณ์ทางการแพทย์ ผมยืนยันว่าอาคารหลังนี้จะมีอุปกรณ์ที่ดีที่สุด ผู้ป่วยด้อยโอกาสของประเทศไทยต้องได้รับที่ไม่ด้อยไปกว่าคนที่มีโอกาสอื่น ๆ  เพราะนี่คือสิ่งที่ท่านตั้งพระทัยไว้ และเป็นสิ่งที่เราจะสืบสานพระราชดำรัช ผมจะพูดหลายครั้งว่า ในช่วง 70 ปี การครองราชย์ของพระองค์ท่านสัมพันธ์กันหมด เศรษฐกิจ สังคม สิ่งแวดล้อม การศึกษา ศิลปะ วัฒนธรรม และสุขภาพ 7 เรื่องนี้เชื่อมโยงกันไปทั้งหมด อาคารหลังนี้จะทำให้เห็นว่าสิ่งเหล่านี้มันมีความเชื่อมโยงกันอย่างไร การศึกษาที่ดีสุขภาพก็ดี สุขภาพที่ดี เศรษฐกิจก็ดี ความรู้ดี สิ่งแวดล้อมก็จะดี เหล่านี้ผูกกันไปหมด เราต้องการให้อาคารนี้เป็นแหล่งเรียนรู้ให้คนไทยเข้าใจศาสตร์พระราชาของรัชกาลที่ 9 ที่ถูกอันเชิญอยู่ในที่ต่าง ๆ อาคารหลังนี้เราอยากให้สุขภาพคนดีขึ้น สุขภาพกาย สุขภาพใจ ญาติที่มาเยี่ยมคนไข้ได้เห็นสิ่งเหล่านี้ ผมเชื่อว่าจะนึกถึงพระองค์ท่าน แล้วหลายท่านคงอยากจะเจริญรอยตามพระยุคคลบาท นี่คือการยกระดับจิตใจ คนไข้ที่มาที่นี่ที่เจ็บไข้ได้ป่วยได้เห็นสิ่งเหล่านี้ระหว่างที่เขาฟื้นดีขึ้น ผมเชื่อว่าหลายท่านก็อยากจะสืบสานพระราชปนิธานพระองค์ เราอยากให้อาคารเหล่านี้หล่อหลอมคนไทยให้เข้าใจในสิ่งที่พระองค์ท่านพระราชทานไว้ เราอยากให้สิ่งที่หลายคนเข้าใจว่าเป็นนามธรรม ศาสตร์แห่งพระราชาหลายคนเข้าใจว่าเป็นนามธรรมนึกไม่ออกให้กลายเป็นรูปธรรมที่สามัญชนอย่างพวกเราสามารถทำได้ แหละนั่นคือการตอบแทนพระองค์ท่านที่ดีที่สุดคำสอนพระองค์หลายอย่างให้เราดูแลสุขภาพ อย่างที่ผมเรียนว่า เศรษฐกิจ สังคม สิ่งแวดล้อม การศึกษา ศิลปะ วัฒนธรรม สิ่งเหล่านี้ช่วยให้สุขภาพเราดีขึ้น หลายคนไม่ได้คิดเรื่องพวกนี้ก็เลยทำให้สุขภาพแย่ลง เพราะไม่ได้เอาเรื่องเหล่านี้เข้ามาในชีวิตของตัวเอง ถ้าได้ไปทบทวน ครอบรอบ 2 ปี ในศิริราชเราก็จะมีนิทรรศการต่าง ๆ หลายอย่าง อยากเชิญชวนให้เรากลับไปน้อมรำลึกถึงพระองค์ท่านแล้วเรามาทำอาคารหลังนี้เราเติมเต็มขึ้นไปอีก ตอนนี้จะมีเครื่องรังสีรักษาเพื่อต้องการให้เห็นว่าจะเกิดอะไรขึ้น ปัจจุบันศิริราชมีเครื่องรังสีรักษาฉายแสงมะเร็ง 3 เครื่อง ในอาคารหลังนี้จะมีอีก 5 เครื่อง นึกภาพ 8 เครื่องเต็มๆ เราจะช่วยคนไข้ที่เป็นมะเร็งที่ต้องฉายแสงได้อย่างมากมายอาคารหลังนี้อุปกรณ์ต่างๆ เราจัดหาเทคโนโลยีที่ทันสมัยที่สุด เพราะคนไทยช่วยกันบริจาคเราก็อยากเอาเงินที่บริจาคมาซื้ออุปกรณ์ที่ดีที่สุดเพื่อคืนชีวิตให้กับคนที่ด้อยโอกาสที่มารักษาที่ตึกนี้ อุปกรณ์ในตึกนี้ผมเชื่อว่าดีที่สุด ช่วงนี้เราก็เตรียมอาจารย์ของเราไปเรียนต่อ พยาบาลของเราที่มาใช้สิ่งต่างๆ เหล่านี้ คู่ขนานไปกับการสร้างอาคารและจัดหาอุปกรณ์ครุภัณฑ์ทางการแพทย์ สิ่งที่เสริมเข้ามาอีกคือการยกระดับจิตใจคนที่มาตึกนี้ โดยที่ผมว่าจะมีแนวคิดต่างๆ พระราโชวาทต่างๆ อยู่ในตึกนี้เข้าไปอีก ตึกนี้ผมคิดว่าสมบูรณ์แบบจริง ๆหลักการของเราเริ่มตอกเสาเข็มก็เริ่มสร้างคน เพราะระยะเวลาสร้างคนกับสร้างตึกใช้เวลาไม่ต่างกันเท่าไหร่ ไม่น้อยไปกว่ากัน อาการเหล่านี้ 3 ปีกว่าเต็มๆ การสร้างคนๆ หนึ่งที่จะมามีความเชี่ยวชาญต่าง ๆ เหล่านี้ก็ใช้เวลาไม่น้อยไปกว่ากันหมอหนึ่งคนจบมาเป็นผู้เชี่ยวชาญเฉพาะด้าน ใช้เวลา 5 - 10 ปี เป็นอย่างน้อย ขณะเดียวกันตอนนี้เราเร่งผลิตผู้ช่วยพยาบาลที่จะเข้ามาช่วยในตึกนี้ คนไข้ที่เข้ามาในตึกนี้เนื่องจากเป็นคนไข้ด้อยโอกาส คนไข้จำนวนหนึ่งก็จะเป็นผู้สูงวัยเพราะเรากำลังจะเข้าสู่สังคมสูงวัย เราเตรียมพยาบาลที่จะดูแลผู้สูงวัย ผู้ช่วยพยาบาลที่จะดูแลผู้สูงวัย เป็นหลักสูตรต่อยอดให้เขาเริ่ม บุคคลากรเหล่านี้ตอนนี้เริ่มไปรักษาที่ตึกอื่นๆ อยู่บ้างแล้ว ก็เป็นการฝึกทักษะตัวเองไปพร้อมๆ กัน ถึงเวลาที่ตึกนี้เปิดคนเหล่านี้ก็จะกลับมาประจำอยู่ที่ตึกนี้ตึกนี้มีศูนย์ความเป็นเลิศต่างๆ ไม่ว่าจะเป็นโรคไต โรคปอด อยู่ในศูนย์นี้ ตอนนี้อาจารย์ของเราที่ไปเรียนเฉพาะด้านหลายคนทยอยกลับมาแล้ว ก็จะพร้อมใช้อุปกรณ์ครุภัณฑ์อุปกรณ์ดีๆ หลายคนที่ศึกษาอยู่ต่างประเทศใช้เครื่องมือดีๆ ก็จะแจ้งกลับมาว่าเครื่องเหล่านี้ดีจริงๆ แล้วจะเกิดประโยชน์ เราก็จะพยายามจัดหาเครื่องมา เมื่อกลับมาก็พร้อมใช้เครื่องที่ตัวเองถนัดที่ดีที่สุด ดูแลคนไทยที่มารักษาที่ตึกนี้ ผมเชื่อว่าตึกนี้จะเป็นตึกที่ยกคุณภาพชีวิตคนด้อยโอกาสได้อย่างมากๆ แล้วก็ตึกนี้ยังเป็นตึกที่เต็มไปด้วยเทคโนโลยีหลายๆ อย่างที่อำนวยความสะดวก สามารถค้นหาข้อมูลทางการแพทย์ ตึกนี้ก็จะมีหุ่นยนต์ช่วยจ่ายยา เพื่อทำให้การจ่ายยาต่างๆ แม่นยำมากขึ้นลดความผิดพลาดน้อยลง ขณะเดียวกันเร็วขึ้น กระบวนการต่าง ๆ เร็วขึ้นทุกครั้งที่ทำอะไรให้กับคนไทย ผมเชื่อว่าพวกเราชาวศิริราชมีความสุขเป็นความตั้งใจ ถ้าใครรู้เมื่อปีก่อนหน้านั้นมีบางตำแหน่งที่มีโอกาสจะไปถึงตำแหน่งเหล่านั้น ผมเคยบอกว่าไม่ต้องการไป อยากจะอยู่ที่นี่ เรื่องที่ตั้งใจเอาไว้ที่จะถวายงานพระองค์ท่าน เรื่องสุดท้ายที่เป็นรูปธรรมก็คืออาคารหลังนี้ อยากจะอยู่ทำให้อาคารหลังนี้เกิดขึ้น อยากให้อาคารหลังนี้ช่วยดึงชีวิตคนที่ท่านตั้งพระทัยอยากให้ดึงกลับมา อยากให้พวกเราดึงกลับมาให้เสร็จซะก่อน ก่อนที่จะไปทำหน้าที่อื่นๆ เพราะฉะนั้นมีความสุขทุกครั้งที่เห็นคนมาบริจาค มีความสุขทุกครั้งที่เห็นคนไทยดีๆ ที่อยากจะทำให้คนที่มาที่ตึกนี้แล้วก็จะมีความสุขมากกว่านี้ เมื่อตึกนี้เปิดเรียบร้อยแล้ว และมีใครสักคนหนึ่งถูกเข็นเข้ามาที่อาจจะเสียชีวิตแล้ว แต่สุดท้ายเดินกลับไปพร้อมกับญาติเขา อันนี้คือความสุขที่ดีที่สุดตึกนี้เป็นส่วนหนึ่งที่เป็นสัญลักษณ์ให้เห็น แต่ถ้าเราทุกคนมีพระองค์ท่านอยู่ที่บ้าน พระบรมฉายาลักษณ์ของพระองค์ท่านที่บ้าน ถ้ามีประสบการณ์เหมือนอย่างที่ผมมี เรื่องหลายเรื่องที่นึกไม่ออก เพียงแค่นั่งมองแก้ปัญหาได้ตั้งหลายเรื่อง นั่งมองและนั่งนึกถึงสิ่งที่พระองค์ทำ มีแบบอย่างหลายอย่างที่พระองค์เคยทำ ถ้าเรานึกแล้วเปรียบเทียบกับสถานการณ์ ผมเชื่อว่าท่านจะแก้ปัญหาได้นะครับ อยากชวนคนไทย อย่าลืมพระองค์ท่าน 
เปิดตัวแอปพลิเคชัน “พรรณนา” ช่วยคนตาบอดดูหนังได้ |สสส.ร่วมกับเอกชน พัฒนาแอปพลิเคชัน “พรรณนา” ช่วยให้ผู้พิการทางสายตาดูหนังได้ โดยเป็นการฟังเสียงของภาพยนตร์ เชื่อมต่อเข้ากับระบบฐานข้อมูล ค้นหาเสียงบรรยายภาพ และใช้เสียงบรรยายภาพเหตุการณ์ของภาพยนตร์ ช่วยเพิ่มอรรถรสในการดูหนังให้คนพิการเข้าสู่สังคมเท่าเทียมวานนี้ (28 ต.ค.2561) สำนักงานกองทุนสนับสนุนการสร้างเสริมสุขภาพ (สสส.) ร่วมกับภาคเอกชน บริษัท กล่องดินสอ จำกัด ร่วมกันจัดฉายภาพยนตร์รอบพิเศษ สำหรับผู้บกพร่องทางสายตาขึ้น โดยเป็นครั้งแรกที่นำแอปพลิเคชัน "พรรณนา" (PANNANA) ในโปรเจ็คท์ HOMESTAY เมื่อสวรรค์ให้รางวัลสุดพรรณนาสำหรับ “พรรณนา” คือ แอปพลิเคชันเสียงบรรยายภาพสำหรับผู้พิการทางการเห็น โดยจะสามารถสร้างภาพจินตนาการจากการฟังบรรยายภาพด้วยเสียง ทำให้สามารถรับชมเรื่องราวได้อย่างมีอรรถรส ซึ่งสามารถรองรับได้ทั้ง IOS และ Android โดยจะมีรายการสารบัญของเสียงบรรยายภาพของภาพยนตร์ เมื่อเปิดดูภาพยนตร์ และเปิดใช้งานแอปพลิเคชั่นพรรณนาพร้อมกับเปิดเอดี หรือเสียงบรรยาย ของภาพยนตร์เรื่องนั้นไปพร้อมกันแม้ระหว่างชมภาพยนตร์ ผู้ใช้งานลุกออกจากที่นั่ง แล้วกลับเข้าในโรงภาพยนตร์อีกครั้งก็สามารถเปิดแอปพลิเคชั่น แล้วทำการเชื่อมต่อใหม่ ก็จะสามารถเชื่อมกับเสียงบรรยาย ณ ขณะนั้น และรับชมภาพยนตร์ต่อเนื่องได้ทันที นายฉัตรชัย อภิบาลพูนผล ผู้บริหาร บริษัทกล่องดินสอ ผู้พัฒนา application พรรณา กล่าวว่า เมื่อก่อนหากผู้พิการทางสายจะดูภาพยนตร์สักเรื่อง จะต้องมีการปิดโรงภาพยนตร์ แล้วฉายภาพยนตร์ที่มีเสียงบรรยายอยู่แล้ว หรือมีการบรรยายภาพสด ซึ่งพบว่าไม่มีประสิทธิ ภาพเท่าที่ควร ใช้ต้นทุนมาก และเมื่อทำแล้วก็ไม่สามารถขยายไปสู่สื่อช่องทางอื่นได้ ต้องใช้บริการที่โรงภาพยนตร์เท่านั้นแนวคิดที่จะพัฒนาโมบาย แอปพลิเคชัน เพราะสมาร์ทโฟน เป็นอุปกรณ์ที่ผู้พิการหลายคน รวมไปถึงคนตาบอดเข้าถึง และใช้งานได้คล่องแคล่วอยู่แล้ว โดยได้แนวคิดต่อยอดมาจากแอปพลิเคชัน ที่ชื่อว่า Shazam ซึ่งใช้ระบบการฟังเสียง เพื่อค้นหาชื่อเพลง จึงได้นำหลักการเดียวกันมาใช้กับพรรณา  ส่วนน.ส.สุวรรณี ชินเชี่ยวชาญ ประธานเจ้าหน้าที่บริหาร สายงานการตลาด บริษัท เอส เอฟ คอร์ปอ เรชั่น จำกัด (มหาชน) ระบุว่า ประเทศไทยกำลังเข้าสู่สังคมผู้สูงอายุ และกลุ่มผู้ใช้บริการก็มีความหลากหลายมากขึ้น รวมไปถึงผู้พิการ การชมภาพยนตร์ ผู้พิการทางสายตาก็ควรที่จะควรเข้าถึงได้เช่นเดียวกับคนทั่วไป ถือเป็นการสร้างโอกาสความเท่าเทียมกันด้านน.ส.ภรณี ภู่ประเสริฐ ผู้อำนวยการสำนักงานกองทุนสนับสนุนการสร้างเสริมสุขภาพ (สสส.) ในฐานะผู้สนับสนุนทุนในการพัฒนาแอปพลิเคชันพรรณา กล่าวว่า กิจกรรมการดูภาพยนตร์ของผู้พิการทางสายตา ถือเป็นตัวอย่างของการลดอุปสรรคของการใช้ชีวิตในสังคมร่วมกับผู้อื่นสร้างการเรียนรู้  นอกจากนี้ สสส.ยังสนับสนุนการเรียนให้กับผู้พิการทางสายตา เช่น โครงการ The Guidelight หรือตัวช่วยในการเรียนสำหรับเด็กตาบอดในมหาวิทยาลัย เพื่อจะเอื้อให้เด็กที่พิการทางสายตาได้มีโอกาสเรียนในระดับมหาวิทยาลัยง่ายขึ้น โดยมีการอ่านเลกเชอร์ให้ฟัง หรืออัดเสียง รวมไปถึงการส่งเสริมในรูปแบบอื่นๆ ที่พยายามสร้างเป็นนวัตกรรมเพื่อให้ผู้พิการสามารถอยู่ร่วมกับคนทั่วไปสำหรับผู้ที่สนใจแอพพลิเคชั่น “พรรณา” สามารถดาวน์โหลด “ฟรี” ได้ที่ Google Play หรือ App Store 
ครั้งแรก โชว์ชิ้นส่วนจริงของ “กำแพงเบอร์ลิน” ในกรุงเทพฯ|เผยโฉมชิ้นส่วนจริงของกำแพงประวัติศาสตร์ “กำแพงเบอร์ลิน” ซึ่งถูกแปลงให้กลายเป็นงานศิลปะในกรุงเทพฯ ว่าที่เอกอัครราชทูตเยอรมันเผยเตรียมเปิดโอกาสให้คนไทยได้เข้าเยี่ยมชมวานนี้ (12 พ.ย.2561) นายวีระศักดิ์ ฟูตระกูล รัฐมนตรีช่วยว่าการกระทรวงการต่างประเทศได้ร่วมพิธีเปิดตัวชิ้นส่วนจริงของกำแพงเบอร์ลินที่จัดขึ้นภายในสถานทูตเยอรมัน ถนนสาทรใต้ ทั้งนี้เกือบ 30 ปีหลังจากการพังทลายของกำแพงเบอร์ลิน ซึ่งเป็นสัญลักษณ์ของสงครามเย็น คนไทยจะมีโอกาสได้สัมผัสชิ้นส่วนจริงของกำแพงประวัติศาสตร์แห่งนี้ในกรุงเทพฯนาย เกออร์ค ชมิดท์ ว่าที่เอกอัครราชทูตเยอรมันประจำประเทศไทย กล่าวในระหว่างพิธีว่ากำแพงเบอร์ลิน เป็นเสมือนหนึ่งม่านเหล็ก ที่ไม่เพียงแต่แบ่งแยกกรุงเบอร์ลินออกเป็นสองส่วนเท่านั้น แต่ยังแยกประเทศเยอรมนี และทั้งทวีปยุโรปอีกด้วยชิ้นส่วนกำแพงเบอร์ลินที่ถูกนำมาตั้งในสถานทูตเยอรมันเป็นชิ้นส่วนที่นายอักเซล เบราเออร์ นักธุรกิจชาวเบอร์ลิน ได้มอบให้แก่สถานทูต นายอักเซล เบราเออร์ ยังมีธุรกิจในประเทศไทย และได้บริจาคเงินสนับสนุนหลักสูตรอาชีวศึกษาให้กับวิทยาลัยเทคโนโลยีจิตรลดาซึ่งสมเด็จพระเทพรัตนราชสุดาฯ สยามบรมราชกุมารีได้ทรงก่อตั้งขึ้นนายชมิดท์ กล่าวว่าการสร้างกำแพงเบอร์ลินเมื่อปี ค.ศ.1961 เป็นการกระทำที่เกิดขึ้นอย่างที่ไม่มีใครได้ทันตั้งตัว ด้วยจุดประสงค์เพื่อยับยั้งชาวเยอรมันตะวันออกไม่ให้หนีออกจากประเทศที่อยู่ภายใต้ระบอบคอมมิวนิสต์ไปหาชีวิตที่ดีกว่าในฝั่งตะวันตกที่อยู่ภายใต้ระบอบประชาธิปไตย ทุนนิยม และเสรี นิยม จนถึง ค.ศ.1989 มีผู้เสียชีวิตที่กำแพงเบอร์ลินขณะหลบหนีเพื่อข้ามไปยังฝั่งตะวันตกมากกว่า 100 คนเมื่อครั้งที่กำแพงเบอร์ลินผ่าใจกลางกรุงเบอร์ลิน ศิลปินในฟากตะวันตกได้เริ่มใช้กำแพง สำหรับงานศิลปะของพวกเขา กำแพงเบอร์ลินทั้งทางด้านตะวันตกและตะวันออกเป็นทรัพย์สินของรัฐบาลเยอรมันตะวันออก การวาดหรือระบายสีไม่ว่าจะในฟากไหนเป็นการกระทำที่ผิดกฎหมายทั้งสิ้นเมื่อครั้งที่มีการพบว่ามีการวาดบนกำแพงเบอร์ลินในฟากตะวันตกเป็นครั้งแรก เจ้าหน้าที่รักษาความปลอดภัย ฟากเยอรมันตะวันออกได้รีบระบายสีทับทันที แต่หลังจากนั้นไม่นาน พวกเขาก็ต้องยอมแพ้ การวาดกำแพงเบอร์ลินในฝั่งตะวันตกจึงดำเนินต่อไป จนถึงขนาดมีงานประกวดการวาดกำแพงเบอร์ลินระดับนานาชาติขึ้นเลยทีเดียวสถานทูตเยอรมันตัดสินใจเจริญรอยตามจุดมุ่งหมายดังกล่าว และได้เชิญศิลปินจาก 3 ประเทศ คือ เยอรมนี ฝรั่งเศส และไทย ร่วมเปลี่ยนโฉมชิ้นส่วนกำแพงเบอร์ลินนี้ ให้กลายเป็นงานศิลปะนานาชาติ และสัญลักษณ์แห่งมิตรภาพระหว่างประชาชนชาวเยอรมัน ฝรั่งเศส และไทย กิจกรรมของพวกเขาเป็นส่วนหนึ่งของกิจกรรมในงานเทศกาลกรุงเทพอาร์ตเฟสติวัล “STREET – Urban Culture Highlight” ที่เกิดขึ้นจากความร่วมมือระหว่างสถาบันเกอเธ่ และสถานทูตฝรั่งเศสนายชมิดท์ กล่าวว่า สถานทูตเยอรมันมีแนวคิดที่จะจัดกิจกรรมในอนาคตเพื่อเปิดโอกาสให้คนไทยได้เข้าไปเยี่ยมชมงานชิ้นส่วนกำแพงนี้
วธ.เฉลิมฉลอง "โขน" ตลอดปี 62  หลังยูเนสโกขึ้นทะเบียนมรดกโลก| กระทรวงวัฒนธรรม เตรียมจัดเฉลิมฉลองโขนตลอดปี 2562 พร้อมเปิดตัวภาพยนตร์แอนิเมชั่นรามเกียรติ์ ตอนรามาวตาร ครั้งแรก เพื่อให้คนไทยรู้คุณค่าของโขน ศิลปะการแสดงชั้นสูง หลังจากยูเนสโก ประกาศขึ้นบัญชี  "โขน” เป็นมรดกวัฒนธรรมที่จับต้องไม่ได้ของมนุษยชาติ          วันนี้ (30 พ.ย.2561) นายวีระ โรจน์พจนรัตน์ รัฐมนตรีว่าการกระทรวงวัฒนธรรม กล่าวว่า ได้รับรายงานว่าผลการประชุมคณะกรรมการร่วมระหว่างรัฐบาลเพื่อการสงวนรักษามรดกวัฒนธรรมที่จับต้องไม่ได้ของยูเนสโก ครั้งที่ 13 ระหว่างวันที่ 26พ.ย. -1 ธ.ค.นี้ ที่เมืองพอร์ตหลุยส์ สาธารณรัฐมอริเชียส ซึ่งมีผู้แทนจากประเทศภาคีอนุสัญญาว่าด้วยการสงวนรักษามรดกวัฒนธรรมที่จับต้องไม่ได้ขององค์การการศึกษา วิทยาศาสตร์และวัฒนธรรมแห่งสหประชาชาติ (ยูเนสโก) เข้าร่วมประชุม 181 ประเทศ โดยที่ประชุมได้พิจารณาและประกาศให้ขึ้นบัญชี การแสดงโขนในประเทศไทย “Khon masked  dance drama in Thailand” ในรายการตัวแทนมรดกวัฒนธรรมที่จับต้องไม่ได้ของมนุษยชาติอย่างเป็นทางการนายวีระ กล่าวว่า ด้วยพระมหากรุณาธิคุณอันยิ่งใหญ่หาที่สุดมิได้ของสมเด็จพระนางเจ้าสิริกิติ์ พระบรมราชินีนาถ ในรัชกาลที่ 9 ทรงอนุรักษ์ ส่งเสริม ฟื้นฟู สืบสาน และพัฒนาการแสดงโขนในทุกมิติ ทรงพระกรุณาโปรดเกล้าโปรดกระหม่อมให้จัดสร้างเครื่องแต่งกายเครื่องประดับโขนชุดใหม่ พัฒนาการแต่งหน้าให้งดงามดึงดูดความสนใจ พัฒนารูปแบบและเทคนิคการแสดง ฉากเวที แสง สี เสียง อันเป็นที่มาของโขนพระราชทาน ด้วยองค์ประกอบอันเป็นเอกลักษณ์โดดเด่น จึงทำให้โขนไทยยิ่งใหญ่อลังการ สร้างความตื่นตาประทับใจ แก่ชาวไทยและชาวต่างประเทศ ดังนั้น ถือว่าเป็นข่าวดีของคนไทยที่โขน ได้รับการประกาศขึ้นบัญชีจากยูเนสโกให้เป็นรายการตัวแทนมรดกวัฒนธรรมที่จับต้องไม่ได้ของมนุษยชาติโดยปี 2561 เป็นปีแรกที่ประเทศไทยนำเสนอรายการมรดกวัฒนธรรมที่จับต้องไม่ได้ ให้ยูเนสโกพิจารณา หลังจากประเทศไทยสมัครเข้าร่วมภาคีอนุสัญญาว่าด้วยการสงวนรักษามรดกวัฒนธรรมที่จับต้องไม่ได้ของยูเนสโก เมื่อวันที่ 10 มิ.ย.2559 ภาพ:กระทรวงวัฒนธรรมภาพ:กระทรวงวัฒนธรรมนายวีระ กล่าวอีกว่า ทั้งนี้หลังโขนได้รับการประกาศขึ้นบัญชีเป็นทางการแล้ว ได้จัดทำแผนงานและกิจกรรมสำหรับเฉลิมฉลองโขนตลอดปี 2562 โดยจะจัดแสดงโขนรอบพิเศษ ตอน “พิเภกสวามิภักดิ์” ‪วันที่ 3-4 ธ.ค.นี้ที่ศูนย์วัฒนธรรมแห่งประเทศไทย นอกจากนี้จะสร้างภาพยนตร์แอนิเมชันรามเกียรติ์ ตอนรามาวตาร เพื่อฉายในโรงภาพยนตร์ทั่วประเทศ และจัดเผยแพร่องค์ความรู้ในรูปแบบต่างๆ เช่น การสาธิตงานช่างฝีมือโขน สาธิตการแสดงโขน การเสวนาความรู้คุณค่าของโขน การผลิตสื่อสิ่งพิมพ์ จัดพิมพ์หนังสือองค์ความรู้เกี่ยวกับโขนฉบับเยาวชน จัดทำสารคดีโขน นิทรรศการเผยแพร่ความรู้ รวมทั้งการจัดทำคลังข้อมูลโขนในรูปแบบดิจิทัลจัดกิจกรรมสร้างความภาคภูมิใจด้วยการยกย่องเชิดชูเกียรติให้กับบุคคล องค์กรผู้ทำคุณประโยชน์ต่อวงการโขน และจัดงานมหกรรมการแสดงโขน ทั้งในส่วนกลางและส่วนภูมิภาค เฉลิมพระเกียรติสมเด็จพระนางเจ้าสิริกิติ์ พระบรมราชินีนาถ ในรัชกาลที่ 9 ที่ทรงอนุรักษ์ ส่งเสริม ฟื้นฟู สืบสาน และพัฒนาการแสดงโขน เป็นต้น ภาพ:กระทรวงวัฒนธรรมภาพ:กระทรวงวัฒนธรรม สำหรับ “โขน” เป็นนาฏศิลป์และศิลปะชั้นสูงที่เก่าแก่ของไทยมีมาตั้งแต่สมัยกรุงศรีอยุธยา มีเอกลักษณ์โดดเด่น รวมศาสตร์และศิลป์หลายแขนงเข้าไว้ด้วยกันทั้งนาฏศิลป์ ดนตรี วรรณกรรม พิธีกรรมและงานช่างฝีมือต่างๆ โขนเป็นมหรสพที่บรรพชนไทยสร้างสรรค์ขึ้นและยังคงสืบทอดจากรุ่นสู่รุ่น จนปัจจุบันมีการบรรจุหลักสูตรการเรียน การสอนโขนในสถาบันการศึกษาหลายระดับ คุณค่าของโขน จึงมิใช่แค่เพียงศิลปะการแสดง แต่ยังผสานและสะท้อนถึงวิถีแห่งความเป็นไทยไว้อย่างชัดเจน อีกทั้ง โขนถือเป็นมรดกภูมิปัญญาทางวัฒนธรรมร่วมกันในอาเซียนที่ปรากฏในหลายประเทศแถบเอเชียตะวันออกเฉียงใต้ คือ เมียนมา อินโดนีเซีย ฟิลิปปินส์ กัมพูชาและไทย โดยรับเอาวัฒนธรรมมาจากประเทศอินเดีย ซึ่งดัดแปลงจากวรรณกรรมเรื่องรามายณะและมีการพัฒนารูปแบบของการแสดงโขนในแบบฉบับของตนเองจนเป็นอัตลักษณ์อย่างไรก็ตาม  คณะกรรมการมรดกภูมิปัญญาทางวัฒนธรรม เตรียมเสนอมรดกภูมิปัญญาของไทยเสนอต่อยูเนสโก เพื่อขึ้นบัญชีมรดกภูมิปัญญาทางวัฒนธรรมของมนุษยชาติในปีต่อไป ได้แก่ นวดแผนไทย โนราห์ เป็นต้น รวมทั้งยังมีการศึกษาแนวทางการเสนอมรดกวัฒนธรรมภูมิปัญญาที่มีความคล้ายคลึงกันกับประเทศต่างๆ เพื่อเสนอเพิ่มเติมด้วยนายวีระ กล่าวว่า  เป็นที่น่ายินดีที่“ละคอนโขน” Lkhon Khoal Wat Svay Andet ของประเทศกัมพูชา ก็ที่ได้รับการประกาศขึ้นทะเบียนในบัญชีมรดกวัฒนธรรมที่จับต้องไม่ได้ที่ต้องการสงวนรักษาโดยเร่งด่วน ทั้งนี้ไม่ถือว่าเป็นการขึ้นทะเบียนซ้ำซ้อนกับการขึ้นทะเบียนการแสดงโขนในประเทศไทย เนื่องจากการขึ้นทะเบียนมรดกภูมิปัญญาทางวัฒนธรรมที่จับต้องไม่ได้เป็นความภาคภูมิใจของประเทศที่นำเสนอให้ขึ้นทะเบียนไม่ใช่การจดลิขสิทธ์หรือการแสดงความเป็นเจ้าของ ที่สำคัญการแสดงโขนของกัมพูชาและการแสดงโขนในประเทศไทยต่างมีแบบแผนที่มีเอกลักษณ์เป็นของตนเองและเป็นเครื่องแสดงความภาคภูมิของประเทศภาพ:กระทรวงวัฒนธรรมภาพ:กระทรวงวัฒนธรรม อ่านข่าวที่เกี่ยวข้อง"ยูเนสโก" ขึ้นทะเบียน "โขน" เป็นมรดกทางวัฒนธรรมของมนุษยชาติ  
ชม 4 วัดดัง มรดกเชียงใหม่สู่มรดกโลก|ไทยพีบีเอสพาชม 4 วัดดัง ในกิจกรรมเดิน-นั่งรถราง ชมมรดกเชียงใหม่ สู่มรดกโลก (พื้นที่เมืองเก่า) ซึ่งแหล่งมรดกเหล่านี้ แสดงถึงคุณค่าโดดเด่นเป็นสากลสูงสุดประกอบด้วย วัดเจดีย์หลวง วัดเชียงมั่น วัดพระสิงห์ และวัดปราสาท  วันนี้ (27 พ.ย.2561) ผู้สื่อข่าวรายงานว่า กิจกรรมเดิน-นั่งรถราง ชมมรดกเชียงใหม่ สู่มรดกโลก(พื้นที่เมืองเก่า) ผศ.ดร.ชาญณรงค์ ศรีสุวรรณ คณบดีคณะสถาปัตยกรรมศาสตร์ มหาวิทยาลัยเชียงใหม่ คณะทำงานเชียงใหม่สู่มรดกโลก พาเที่ยวแหล่งมรดกแสดงถึงคุณค่าโดดเด่นเป็นสากลสูงสุดประกอบด้วย วัดเจดีย์หลวง วัดเชียงมั่น วัดพระสิงห์ และวัดปราสาท  วัดเชียงมั่น วัดนี้เป็นวัดแรกของเมืองเชียงใหม่ สร้างโดยพญามังราย มีจารึกการสร้างเมือง เป็นหลักฐานมีอยู่จริงการตั้งเมืองเชียงใหม่ที่เป็นที่ประจักษ์ จารึกไว้ สถาปัตยกรรม สมัยนั้น สืบทอดมาถึงปัจจุบัน ยังดำรงอยู่เหลือหลักฐานถึงปัจจุบัน ตามการพัฒนาของเมือง ศิลปะพุทธปรัชญา โดยมีความเชื่อทางพุทธศาสนาเป็นแก่นนำ ร้อยเรียงเป็นจิตวิญญาณคนเชียงใหม่ไว้ด้วย ผสมความเชื่อดั่งเดิม ของพวกลั๊วะต่างมีความเชื่อผสมผสนากันกับพระพุทธศาสนา กับความเชื่อเรื่องผี เรื่องหนือธรรมชาติวัดปราสาท เป็นวัดที่เชื่อมวัฒธรรมประเพณีที่เกี่ยวข้องกับราชวงศ์ เป็นวัดที่ใช้ทำพิธีราชภิเษกของกษัตริย์ตั้งแต่อดีต จนถึงรัชกาลที่ 5 ยังมีอยู่ สถาปัตยกรรม เครื่องไม้ เป็นตัวอย่างของสถาปัตยกรรมในคุณค่าอันโดดเด่นสถาปัตยกรรมที่หลงเหลืออยู่ในเมืองเชียงใหม่ วิหารเครื่องไม้ ต่อท้ายจาระนำ มีเจดีย์ต่อท้ายภาพ : วัดปราสาทภาพ : วัดปราสาทวัดพระสิงห์ เป็นวัดพัฒนาการอีกสมัยพระพุทธศาสนาที่เจริญรุ่งเรือง โดยเฉพาะพระเจ้าแสนเมืองมาอัญเชิญพระพุทธสิหิงห์จากเมืองเชียงแสนมาประดิษฐานไว้ที่"วัดลีเชียงพระ" สอดคล้องกับชื่อเดิมที่เป็นตลาดเมืองเชียงใหม่ที่อยู่หน้าวัดพระสิงห์ จึงเปลี่ยนชื่อเป็นวัดพระสิงห์ ตามชื่อพระพุทธรูปสำคัญ วันสงกราต์ทุกปีอัญเชิญเข้าขบวนแห่ให้ประชาชนได้สรงน้ำวัดพระสิงห์มีสถาปัตยกรรมที่น่าสนใจ คือวิหารลายคำ วิหารทรงเครื่องไม้ที่งดงาม ต่อท้ายด้วยจารนำที่งดงาม ประดับลวดลายลายคำ สอดคล้องกับตัววิหารของตัวอาคาร ผนังมีภาพจิตกรรมลายน้ำทิศเหนือเขียงเรื่องสังข์ทองฉบับล้านนา ทิศใต้เขียนเรื่องสุพรรณหงส์ เป็นปัญญชาดกที่สำคัญของเมืองเชียงใหม่ เปฌนหลักฐานศิลปกรรมที่อยู่บนสถาปัตยกรรมที่ยังหลงเหลืออยู่ นอกจากนั้นยังมีวิหาร อุโบสถ เจดีย์ และหอไตร หอธรรม ที่งดงามที่สุดแห่งหนึ่งในเชียงใหม่ภาพ : วัดพระสิงห์ภาพ : วัดพระสิงห์วัดเจดีย์หลวง สถาปัตยกรรมที่ใหญ่ที่สุดของเมืองเชียงใหม่ เป็นแลนด์มาร์คในอดีต ขยายในสมัยพญาติโลกราช สัญลักษณ์เชิงศูนย์กลางของเมือง ทั้งการเมือง การปกครอง เป็นสิ่งที่บ่งบอกความเป็นมหาราชของพญาติโลกราช อาคารแห่งนี้เป็นตัวอย่างของเจดีย์ทรงปราสาทขนาดใหญ่ที่สุดของเมืองเชียงใหม่ก่อสร้างด้วยอิฐ และยังหลงเหลืออยู่แม้จะพังลงมาในช่วงเหตุการณ์ผ่านดินไหวภาพ : วัดเจดีย์หลวงภาพ : วัดเจดีย์หลวงทั้งหมดนี้ คือ 4 ใน 5 วัดที่ ผศ.ดร.ชาญณรงค์ ศรีสุวรรณ คณบดีคณะสถาปัตยกรรมศาสตร์ มหาวิทยาลัยเชียงใหม่ เล่าให้ฟัง ต่อจากนี้สิ่งที่คณะทำงานเชียงใหม่มรดกโลกต้องทำต่อหน่วยงานที่รับผิดชอบ เช่น สำนักพุทธศาสนา วัด อาคารที่เกี่ยวข้องต้องปฎิบัติตามเกณฑ์ตามแผนมรดกโลก การเขียนแผน ผู้มีส่วนเกี่ยวข้องมาฟังความเห็น และวางแนวทางเป้าหมาย เพื่อแก้ไขเอกสารให้ฉบับสมบูรณ์แผนการรักษาให้คงอยู่ และการจัดการผลักดันเชียงใหม่สู่มรดกโลก 
นักปั่นพร้อมไหม? จักรยานพร้อมไหม? เช็กให้ดีก่อนลุย Bike อุ่นไอรัก |นักปั่นกว่า 6 แสนคน ที่ลงทะเบียนเข้าร่วมกิจกรรม Bike อุ่นไอรัก คงอยู่ระหว่างการเตรียมตัวซึ่งต้องมีความพร้อมทั้งร่างกายและรถจักรยาน ไทยพีบีเอสออนไลน์เปิดวิธีเตรียมตัวที่ถูกต้องและปลอดภัย นักปั่นลองเช็กดูทำครบทุกข้อแล้วหรือยังเว็บไซต์พระลาน www.phralan.in.th แนะนำการเตรียมความพร้อมและการปฎิบัติบำรุงรถจักรยานให้กับผู้ที่ลงทะเบียนเข้าร่วมกิจกรรม Bike อุ่นไอรัก ในวันที่ 9 ธันวาคม 2561 เพื่อให้การปั่นจักรยานครั้งนี้ไม่เกิดอันตรายปฎิบัติตามป้ายและไฟสัญญาณจราจรอย่างเคร่งครัด ต้องหยุดเมื่อมีสัญญาณไฟแดง เช่นเดียวกับยานพาหนะอื่นๆ และจอดหยุดอยู่หลังเส้นขาวหนาที่พื้น พ.ร.บ.การจราจรทางบก พ.ศ. 2522 ระบุว่า รถจักรยานต้องติดไฟส่องสว่างสีขาวด้านหน้า และไฟสีแดง หรือกระจกสะท้อนแสงสีแดงด้านหลัง รวมทั้งสวมใส่สายคาด หรือเสื้อกั๊กที่มีแถบสะท้อนแสงเพิ่มเติม ก็สามารถช่วยให้คนขับรถเห็นผู้ปั่นจักรยานได้ชัดจากระยะไกลในยามค่ำคืนรถจักรยานต้องมีกระดิ่งเพื่อให้สัญญาณ หรืออาจใช้แตรก็ได้ แต่ควรเลือกแตรที่เหมาะสมไม่ส่งเสียงดังเกินไปหลีกเลี่ยงการปั่นจักรยานบนทางเท้า นอกจากมีการทาสีตีเส้นหรือแบ่งพื้นที่ให้จักรยานใช้บนทางเท้าอย่างชัดเจน ต้องใช้ความเร็วต่ำ หากตกอยู่ในสภาพที่หลีกกันไม่ได้ ต้องให้คนเดินเท้าได้สิทธิ์ใช้เดินไปก่อนเสมออย่าเกาะรถที่กำลังแล่นอยู่ข้างหน้า การใช้มือเกาะรถที่แล่นอยู่ข้างหน้าเพื่อผ่อนแรงในการขี่จักรยานเป็นสิ่งที่อันตรายมาก และผิดกฎจราจร และอย่าบรรทุกน้ำหนักมากเกินไป เรียนรู้สัญญาณมือในการบอกให้ผู้ใช้ถนนอื่นรู้ว่าเราจะเคลื่อนที่ไปอย่างไร และฝึกทักษะให้สามารถปั่นจักรยานโดยใช้มือเดียวจับแฮนด์ และอีกมือ-แขนให้สัญญาณได้ถูกต้องอย่างคล่องแคล่ว โดยที่จักรยานทรงตัวได้ดี จากนั้นก็ใช้สัญญาณมือให้เป็นนิสัยเลือกหมวกที่ผลิตได้มาตรฐาน มอก. ควรเลือกสีโทนสีสว่าง มีขนาดพอดีศีรษะและเวลาสวมควรปรับสายรัดให้กระชับเลือกขนาดเฟรมที่เหมาะสมกับตัวเอง จะช่วยลดอาการปวดเมื่อยจากการปั่นได้ควรเลือกให้เหมาะกับสรีระ อานแบบเจลหรือแบบหนังแกะจะช่วยลดอาการเสียดสีได้ ควรให้อานอยู่สูง หากปรับเตี้ยเกินไป จะมีผลต่อการส่งกำลังในการปั่นและเมื่อยล้า ผู้ที่เริ่มหัดขับจักรยาน ในระยะแรกควรปั่นด้วยความเร็วที่ไม่มากนัก ปั่นเป็นเวลาครั้งละ 30 นาที ทำต่อเนื่อง 3-4 อาทิตย์ โดยเลือกเส้นทางเรียบ จากนั้นค่อยเริ่มปั่นในเส้นทางที่มีเนินหรือขึ้นสะพาน เพื่อปรับสภาพร่างกายและพัฒนาทักษะในการปั่นเบื้องต้นควรเป็นชุดที่มีความกระชับขนาดพอดีตัว เนื้อผ้าระบายได้ดี งดใส่เสื้อผ้าที่มีตะเข็บ เพราะอาจทำให้เกิดการเสียดสีทำให้ผิวหนังได้ในการเบรกไม่ว่าจะปั่นด้วยความเร็วปกติ เพื่อชะลอหรือว่าเบรกเพื่อหยุดกะทันหัน ควรเบรกด้วยการบีบก้านเบรกพร้อมกันทั้งหน้าและหลัง เพื่อไม่ให้เสียการทรงตัว และให้โยกสะโพกไปทางด้านหลัง ด้วยเพื่อไม่ให้รถเสียหลัก ควรฝึกการเปลี่ยนเกียร์จากเกียร์ต่ำมาเป็นเกียร์สูง เพราะจะช่วยลดแรงกดบริเวณเข่าได้สาเหตุหลักของการปั่นจักรยานแล้วมีอาการเมื่อยมือ แขน ขา และฝ่าเท้า เป็นเพราะปั่นอยู่ในท่าเดิมต่อเนื่องเป็นเวลานานเกินไป ระหว่างปั่นลองเปลี่ยนท่าและอิริยาบถต่างๆ เช่น ขยับตำแหน่งและองศาการจับแฮนด์และลำตัว ขยับคอ และตำแหน่งที่นั่งบนอาน ผ่อนคลายการบีบมือที่แฮนด์ไม่ให้แน่นเกินไปนอกจากรถจักรยานแล้ว ร่างกายของนักปั่นก็ต้องเตรียมพร้อมเช่นกัน โดยฝึกซ้อมให้ใกล้เคียงกับระยะทางในการร่วมขบวน ไม่ควรดื่มแอลกอฮอล์หรือของมึนเมา พักผ่อนให้เพียงพอ อย่างน้อย 8 ชั่วโมง รับประทานอาหารล่วงหน้า อย่างน้อย 2 ชั่วโมงก่อนเข้าร่วมกิจกรรม อบอุ่นร่างกายก่อนปั่นจักรยาน และคำนึงถึงขีดความสามารถของสุขภาพตนเอง    
เที่ยวน้ำตก-ชมหมอก 2 แผ่นดิน ณ "ภูอีเลิศ" จ.เลย|แหล่งท่องเที่ยวแห่งใหม่ “ภูอีเลิศ” บ้านปากหมัน อ.ด่านซ้าย จ.เลย ที่เปิดให้นักท่องเที่ยวได้สัมผัสอากาศหนาวและชมทะเลหมอกยามเช้าที่ทอดผ่านทิวเขา 2 แผ่นดินไทย-ลาว และน้ำตกแก่งช้างน้ำตกแห่งใหม่เมื่อเข้าสู่ฤดูหนาว นักท่องเที่ยวต่างนิยมไปท่องเที่ยวภูเขาเพื่อสัมผัสอากาศหนาวในพื้นที่ภาคเหนือและภาคอีสาน และ จ.เลย ถือว่าเป็นอีกพื้นที่ยอดฮิตไม่แพ้กัน นอกเหนือจาก “ภูกระดึง” ซึ่งเป็นเป้าหมายอันดับต้นๆ ของนักท่องเที่ยวแล้ว ล่าสุด จ.เลย ได้เปิดตัวสถานที่ท่องเที่ยวแห่งใหม่ “ภูอีเลิศ” บ้านปากหมัน อ.ด่านซ้าย ให้เป็นสถานที่ท่องเที่ยวแห่งใหม่ที่มีทั้งน้ำตกและหน้าผาที่อยู่ใกล้พรมแดนประเทศลาว จุดแรก ประชาชนสามารถเยี่ยมชมความงามของน้ำตกขนาดใหญ่คือ "น้ำตกแก่งช้าง" ซึ่งเป็นแม่น้ำเหืองที่ไหลถาโถมระหว่างหุบเขาพรมแดนไทย-ลาว การชมน้ำตกบริเวณริมหน้าผาที่ต้องใช้ความระมัดระวัง เนื่องจากน้ำตกรายล้อมด้วยผืนป่า แนวเขาและโขดหินที่ลดหลั่นพร้อมกับสายน้ำไหลให้ได้ชมกันตลอดทั้งปี กลับจากเที่ยวชมน้ำตกแก่งช้าง นักท่องเที่ยวสามารถขึ้นชมทะเลหมอก จุดเริ่มต้นจากวัดโพนแท่นพัฒนาราม ซึ่งมีที่พักโฮมสเตย์ของชาวบ้านและกลุ่มรถอีแต๊กที่พร้อมให้บริการนักท่องเที่ยว การเดินทางขึ้นภูอีเลิศ ต้องเดินทางโดยรถอีแต๊กบนเส้นทางถนนคอนกรีตสลับกับดินแดง ลัดเลาะทุ่ง ผ่านป่าเบญจพรรณ ไปตามแนวเขาระยะทางกว่า 4.5 กิโลเมตร ใช้เวลาประมาณ 40-50 นาที ค่าบริการอยู่ที่ 500 บาทต่อคันที่บรรทุกนักท่องเที่ยวได้ 4-5 คน  เมื่อถึงภูอีเลิศ นักท่องเที่ยวสามารถพักค้างแรมได้โดยต้องแจ้งประธานชุมชนบ้านป่ากหมันล่วงหน้า เพื่อจัดเตรียมที่พักและอาหาร พร้อมจัดเวรยามดูแลความปลอดภัยบนพื้นที่ เนื่องจากเป็นพื้นที่ป่าชุมชน ซึ่งต้องจำกัดจำนวนนักท่องเที่ยววันละ 50 คน เพื่อรักษาสภาพของป่าให้ยืนยาวมากที่สุด นักท่องเที่ยวสามารถเดินทางมาเที่ยวชมธรรมชาติและหมอกได้ตั้งช่วงเดือน ก.ย. - ม.ค.  บนภูอีเลิศจะมีจุดชุมวิวทั้งหมด 3 จุดคือ ผาอีเลิศ ผาบักเกิด และแกรนด์แคนยอน ที่สามารถชมวิวบนริมหน้าผา พร้อมด้วยทิวเขาที่โผล่พ้นหมอกมาโชว์ความสวยงามของแนวเขาของประเทศไทยและลาวที่มีแม่น้ำกั้นอยู่เบื้องล่าง นอกจากนี้ บริเวณภูอีเลิศยังพบดอกสะแล่งหอมไก๋ ที่บานอวดโฉมส่งกลิ่นหอม ซึ่งพบครั้งแรกที่ดอยสุเทพ จ.เชียงใหม่ แต่มาพบบนภูแห่งนี้ด้วย ดอกสะแล่งหอมไก๋ ที่ส่งกลิ่นหอม พบครั้งแรกที่ ดอยสุเทพ จ.เชียงใหม่ และ ยังสามารถพบได้ที่ภูอีเลิศอีกด้วย ดอกสะแล่งหอมไก๋ ที่ส่งกลิ่นหอม พบครั้งแรกที่ ดอยสุเทพ จ.เชียงใหม่ และ ยังสามารถพบได้ที่ภูอีเลิศอีกด้วย นายนรเศรษฐ์ แสนประเสริฐ คณะกรรมการป่าชุมชนบ้านปากหมัน กล่าวว่า การเปิดการท่องเที่ยวภูอีเลิศ เป็นแหล่งท่องเที่ยวแห่งใหม่ ช่วยสร้างประโยชน์ได้ใน 2 ทางคือเป็นการช่วยอนุรักษ์ทรัพยากรป่าไม้ในพื้นที่และยังสร้างรายได้ให้กับชุมชนด้วย เนื่องจากที่ผ่านมาพบว่ามีขบวนการลักลอบตัดไม้ในพื้นที่ หากมีการท่องเที่ยวก็จะช่วยให้เกิดการอนุรักษ์ เพราะเป็นการเพิ่มการสอดส่องดูแล ผู้ที่จะลักลอบตัดไม้ก็จะไม่กล้าเข้ามาก่อเหตุในพื้นที่  อีกทางคือ การสร้างรายได้ให้กับชุมชนได้เป็นอย่างมาก ล่าสุดยอดนักท่องเที่ยวในช่วงเดือน ต.ค.2561 มีนักท่องเที่ยวกว่า 580 คน สร้างรายได้เป็นค่ารถนักท่องเที่ยว 69,500 บาท ค่าที่พักโฮมสเตย์ 18,000 บาท ค่าเต็นท์ที่พักบนภู 2,240 บาท ค่าเงินเข้าชุมชนร้อยละ 10 รวม 17,500 บาท รวมรายได้ 107,240 บาท ขณะที่ตลอดทั้งปี (ช่วงระหว่าง 11 พ.ย. 60 - 31 ต.ค.61) อยู่ที่ 156,000 บาทนักเรียนจาก โรงเรียนพระแก้วอาสาวิทยา รับหน้าที่แนะนำและพานักท่องเที่ยวชมพื้นที่นักเรียนจาก โรงเรียนพระแก้วอาสาวิทยา รับหน้าที่แนะนำและพานักท่องเที่ยวชมพื้นที่รวมถึงยังมีกลุ่มนักเรียนจาก ร.ร.พระแก้วอาสาวิทยา ที่รับหน้าที่เป็นมัคคุเทศก์ท้องถิ่น นำนักท่องเที่ยวชม พร้อมอธิบายที่มาของภูอีเลิศด้วย นายจเรศักดิ์ นันตะวงษ์ รองอธิบดีกรมป่าไม้นายจเรศักดิ์ นันตะวงษ์ รองอธิบดีกรมป่าไม้นายจเรศักดิ์ นันตะวงษ์ รองอธิบดีกรมป่าไม้ กระทรวงทรัพยากรธรรมชาติและสิ่งแวดล้อม (ทส.) กล่าวว่า ป่าชุมชนบ้านปากหมัน อ.ด่านซ้าย จ.เลย เป็นหนึ่งในป่าชุมชนที่ร่วมโครงการ “คนรักป่า ป่ารักชุมชน” จำนวน 1,171 แห่ง และได้รับรางวัลรองชนะเลิศและได้ถ้วยรางวัล โดยในปี 2559 กรมป่าไม้ได้มอบงบประมาณ 104,000 บาท เพื่อพัฒนาพื้นที่ป่าชุมชนให้ชุมชนสามารถอยู่ร่วมกันและอนุรักษ์ป่าไปพร้อมกันด้วย โดยมีข้อตกลงคือ ปิดพื้นที่ป่า 3 ส่วน ประมาณ 1,500 ไร่ ห้ามเข้าพื้นที่เด็ดขาด อีก 1 สวน ประมาณ 500 ไร่ เปิดให้ชุมชนเข้าใช้ประโยชน์และบ้านปากหมันได้เปิดพื้นที่บางส่วนเป็นแหล่งท่องเที่ยวนางนันทนา บุณยานันต์ ผู้อำนวยการสำนักจัดการป่าชุมชน กรมป่าไม้นางนันทนา บุณยานันต์ ผู้อำนวยการสำนักจัดการป่าชุมชน กรมป่าไม้นางนันทนา บุณยานันต์ ผู้อำนวยการสำนักจัดการป่าชุมชน กล่าวว่า ชุมชนบ้านปากหมัน ถือเป็นชุมชนที่แข็งแรงและถือเป็นชุมชนต้นแบบที่จะเป็นตัวอย่างให้ชุมชนอื่นได้ ซึ่งทางกรมป่าไม้จะพัฒนาและยกระดับชุมชนอื่นๆ ให้ดูแลรักษาป่าชุมชนให้มีประสิทธิภาพจนสามารถสร้างรายได้และอนุรักษ์ผืนป่าร่วมกันอย่างยั่งยืน “ภูอีเลิศ” จึงนับเป็นอีกจุดหมายปลายทางของนักท่องเที่ยวที่มาเยี่ยมเยือน จ.เลย และใช้เวลาเพียง 1 คืนก็สามารถแวะเที่ยวชมธรรมชาติที่สวยงามได้ เช่นกัน พร้อมกับคำขวัญภูอีเลิศที่ว่า “แกรนแคนยอน ภูอีเลิศทะเลหมอก หอมดอกไม้ป่า ตระการตาพืชสมุนไพร” เฉลิมพล แป้นจันทร์/ ไทยพีบีเอสออนไลน์รายงาน
ชุมชนบ้านจ้อง เปิดจุดเช็กอินใหม่ ก่อนไปถ้ำหลวง  |วันหยุดยาวนักท่องเที่ยวทั่วสารทิศ เดินทางชมความงามสระขุนน้ำมรกต จ.เชียงราย ชุมชนบ้านจ้องคึกคักมีอาชีพเสริม พัฒนาบริเวณบ่อนางนอนเป็นที่พักถ่ายรูป วันนี้ ( 10 ธ.ค. 2561) วนอุทยานถ้ำหลวง-ขุนน้ำนางนอน อ.แม่สาย จ.เชียงราย คึกคักไปด้วยนักท่องเที่ยวจำนวนมาก ถนนเต็มไปด้วยรถยนต์และรถโดยสารทั่วสารทิศ หลั่งไหลเข้ามาเที่ยวตลอดวันหยุดยาว เพื่อเข้าชมความสวยงามของสระขุนน้ำมรกต แต่บริเวณบ่อนางนอน ระหว่างทางไปสระขุนน้ำมรกต ชุมชนบ้านจ้องได้ร่วมกันพัฒนาให้เป็นจุดพักและที่ถ่ายรูปของนักท่องเที่ยว ด้วยการนำร่มหลากสีกว่า 60 คัน จากมาติดเพื่อเพิ่มความสดใส และแสดงความเป็นเอกลักษณ์ของบ้านจ้อง ซึ่ง จ้อง ภาษาเหนือ แปลว่า "ร่ม" ร่มหลากสีเหล่านี้จะประดับไว้จนถึงช่วงฤดูร้อน เพราะช่วงนั้นจะมีพายุฤดูร้อนเกิดขึ้นเป็นประจำ หากไม่นำออกอาจะเกิดอันตรายแก่นักท่องเที่ยว ภายหลังปฏิบัติการช่วยเหลือทีมหมูป่าออกจากถ้ำหลวง ชาวบ้านในชุมชนบ้านจ้องก็มีอาชีพเพิ่มขึ้น ทั้งเปิดร้านค้าขาย ที่ขณะนี้มีมากถึง 60 ร้าน และให้บริการรถสองแถว 
อวดโฉมแล้ว “ดอกศิลาวารี” หาชมยากที่น้ำตกแก่งจูงนาง |ดอกศิลาวารี ดอกไม้หน้าแล้ง หายากใกล้สูญพันธ์ุ ออกดอกตูมสวยงาม บริเวณโขดหิน น้ำตกแก่งจูงนาง จังหวัดพิษณุโลก รอนักท่องเที่ยวมาเที่ยวชม แต่ขอให้ระมัดระวังไม่เหยียบวันนี้ (12 ธ.ค.2561) ดอกศิลาวารี ดอกไม้น้ำ หรือดอกไม้หิน ดอกไม้จิ๋วขนาดประมาณ 0.5 -1 เซนติเมตร ออกดอกตามโขดหิน บริเวณน้ำตกแก่งจูงนาง บ้านแก่งสฤษดิ์เสนา หมู่ 7 ตำบลวังนกแอ่น อำเภอวังทอง จังหวัดพิษณุโลก หลังน้ำของลำน้ำเข็กเปลี่ยนจากสีขุ่นมาเป็นใสสะอาด ทำให้ดอกศิลาวารี เริ่มออกดอกตูม โพล่พ้นผิวน้ำเป็นจำนวนมาก ดอกศิลาวารี หรือ Podostemaceae เป็นวงศ์พืชน้ำ เจริญเติบโตในพื้นที่แดดส่องถึง เกาะติดกับหิน หรือวัตถุแข็งใต้น้ำ แก่ง หรือน้ำตก ที่มีการเปลี่ยนแปลงระดับน้ำตามฤดูกาล ช่วงฤดูฝนดอกศิลาวารี จะจมอยู่ในน้ำที่ไหลเชี่ยว ขณะที่ช่วงฤดูแล้ง ระดับน้ำลด จะสร้างตาดอก และดอกบานออกเมื่อโผล่ขึ้นสู่อากาศ จากนั้นจึงสร้างผลและเมล็ดอย่างรวดเร็ว ดอกศิลาวารีจะตายและสูญพันธุ์ หากอยู่ในน้ำนิ่ง หรือโคลนตม หรือถ้าสิ่งแวดล้อมเกิดเปลี่ยนแปลงน้ำท่วม น้ำแล้ง ตลอดปี พืชจะไม่สามารถมีชีวิตอยู่ได้ ดอกศิลาวารี จึงเป็นตัวบ่งชี้ทางชีวภาพต่อการเปลี่ยนแปลงของลมฟ้าอากาศและสิ่งแวดล้อมได้ ดอกศิลาวารี พบมากบริเวณน้ำตกแก่งจูงนาง เป็นชนิด Hydrobryum loeicum เป็นพืชถิ่นเดียวของประเทศไทย มีสถานะใกล้สูญพันธุ์ ดังนั้น นักท่องเที่ยวหรือผู้ที่จะไปเที่ยวชมต้องใช้ความระมัดระวังไม่เหยียบต้นศิลาวารี  
เช็ก! 10 ที่ทั่วไทยจัดเคานต์ดาวน์ 2562|เตรียมนับถอยหลังเข้าสู่ปี 2562 หลายพื้นที่ทั่วไทยร่วมจัดงานเคานต์ดาวน์ในค่ำคืนส่งท้ายปีเก่า ต้อนรับปีใหม่"ไทยพีบีเอสออนไลน์" รวบรวมสถานที่จัดงานเคานต์ดาวน์รับศักราชใหม่ 2562 เพื่อเป็นทางเลือกให้กับผู้ที่ต้องการเดินทางไปร่วมงาน ทั้งในกรุงเทพฯ และต่างจังหวัดแลนด์มาร์คใจกลางกรุงเทพฯ สำหรับการจัดงานเคานต์ดาวน์ โดยในปีนี้มีการแสดงแสง สี เสียง จัดเต็ม 360 องศาในคอนเซ็ปต์ "Eclipse of Time" และการแสดงจากศิลปินและนักร้องชื่อดังของไทย ท่ามกลางบรรยากาศ Countdown Entertainment พร้อมชมความอลังการของพลุเฉลิมฉลองต้อนรับปีใหม่ส่งท้ายปีเก่า ต้อนรับปีใหม่กับ "OneSiam Countdown Celebration 2019" โดยตั้งแต่เวลา 17.30 น. มีการแสดงระดับโลก World Lighting Street Show จากประเทศเนเธอร์แลนด์และอิตาลี ณ ลานพาร์ค พารากอน พร้อมการแสดงคอนเสิร์ตจากศิลปินชื่อดังของไทย ก่อนร่วมกันนับถอยหลังเข้าสู่ปีใหม่หน่วยงานภาครัฐ เอกชนและชุมชนริมแม่น้ำเจ้าพระยา ร่วมกันจัดงาน “Amazing Thailand Countdown 2019” ส่งท้ายปีเก่าต้อนรับปี 2562 ไฮไลท์ของงานอยู่ที่การแสดงพลุด้วยนวัตกรรมที่เป็นมิตรกับสิ่งแวดล้อมบนโค้งน้ำเจ้าพระยา ระยะทาง 1,400 กิโลเมตร ภายใต้แนวคิด “แม่น้ำแห่งความรุ่งเรือง” ที่บอกเล่าประวัติศาสตร์เรื่องราวของแม่น้ำเจ้าพระยาและตำนานของสยามประเทศ พร้อมชมการแสดงโขนชุด "พระรามคืนนคร ครองเมือง" เพื่อเชิดชูที่โขนของไทยได้รับการขึ้นทะเบียนเป็นมรดกทางวัฒนธรรมของมนุษยชาติจากยูเนสโก นอกจากนี้ยังมีกิจกรรมต่างๆ ตลอด 2 ฝั่งของแม่น้ำเจ้าพระยาฉลองปีใหม่ในบรรยากาศสุดยิ่งใหญ่ กับท่าเรือแห่งโลกอนาคต ภายในธีม "The Tomorow Port" โดยมีศิลปินมาร่วมมอบความสุขและความบันเทิงในค่ำคืนนับถอยหลังเข้าสู่ศักราชใหม่ ประตูเปิดตั้งแต่เวลา 17.00 น. เป็นต้นไปเทศบาลนครเชียงใหม่ ร่วมกับหลายหน่วยงาน จัดงาน "Chiang Mai Countdown 2019" ภายใต้แนวคิด "Happy Festival" สนุก ปลอดภัย ไร้แอลกอฮอล์ โดยมีการแสดงจากเยาวชนชาวเชียงใหม่และศิลปินล้านนา พร้อมไฟ แสงสี และโชว์ดอกไม้ไฟ ในวันที่ 30-31 ธ.ค.2561 เวลา 18.00 เป็นต้นไปนอกจากนี้ ภาคเอกชนใน จ.เชียงใหม่ ยังร่วมจัดงานเคานต์ดาวน์อีกหลายพื้นที่ เช่น ศูนย์การค้าเซ็นทรัลเฟสติวัล เชียงใหม่, โครงการวัน นิมมาน (One Nimman) และลานหน้ากาดสวนแก้ว เป็นต้นเทศบาลนครเชียงราย ร่วมกับการท่องเที่ยวแห่งประเทศไทย สำนักงานเชียงราย และภาคเอกชน จัดงาน "Chiang Rai Countdown 2019" ณ หอนาฬิกานครเชียงราย ถนนบรรพปราการ ตั้งแต่เวลา 18.00 น.เป็นต้นไป พร้อมชมการแสดงศิลปวัฒนธรรมล้านนาและศิลปะร่วมสมัย การแสดงแสง สี เสียง และจุดพลุต้อนรับปีใหม่"เทศกาลปีใหม่ พัทยา 2562" หรือ Pattaya Countdown 2019 เป็นความร่วมมือระหว่างเมืองพัทยาและการท่องเที่ยวแห่งประเทศไทย สำนักงานพัทยา โดยในปีนี้จะเฉลิมฉลองเป็นเวลา 3 วัน 3 คืน ตั้งแต่วันที่ 29-31 ธ.ค.2561 บริเวณท่าเทียบเรือท่องเที่ยว (แหลมบาลีฮาย) และมีการแสดงพลุกว่า 20,000 นัด ตลอดชายหาดพัทยา ตั้งแต่วงเวียนปลาโลมาไปจนถึงท่าเทียบเรือท่องเที่ยวเมืองพัทยาจังหวัดขอนแก่น เตรียมจัดงานเคาท์ดาวน์ 2562 ภายใต้แนวคิด "ขอนแก่นมหานครแห่งสีสัน" (Khon Kaen Colorful of Light 2019) ณ สวนประตูเมืองและบริเวณถนนศรีจันทร์ (ช่วงทางเข้าประตูเมือง) ระหว่างวันที่ 25 ธ.ค.2561 - 1 ม.ค.2562 ภายในงานจะมีการเนรมิตพื้นที่ของสวนเรืองแสง ให้เป็นอุโมงค์เรืองแสงระยิบระยับ หรือ Dome of Lighting และยังมีกิจกรรมอื่นๆ อีกมากมาย อาทิ การแสดงคอนเสิร์ต มหกรรมอาหารและการจำหน่ายสินค้า DIY ก่อนร่วมกันนับถอยหลังสู่ศักราชใหม่กับพลุกว่า 2,019 นัดจังหวัดสงขลา ร่วมกับเทศบาลนครหาดใหญ่ พร้อมด้วยหน่วยงานภาครัฐและเอกชน เตรียมจัดงาน "Night paradise hatyai countdown 2019" ภายใต้คอนเซ็ปต์ Glowing Happiness ความสุขเรืองแสง บริเวณถนนเสน่หานุสรณ์ อ.หาดใหญ่ โดยภายในงานมีการแสดงคอนเสิร์ตและกิจกรรมบนเวทีอีกมากมายเทศบาลเมืองป่าตอง จับมือพันธมิตร จัดงาน "Patong Beach Countdown 2019" ต้อนรับศักราชใหม่ 2562 ระหว่างวันที่ 30-31 ธ.ค.2561 บริเวณหาดป่าตอง อ.กระทู้ พร้อมกิจกรรมความบันเทิง โดยในวันที่ 31 ธ.ค.จะมีการร่วมส่งแสงพระอาทิตย์สุดท้ายของปีที่แหลมพรหมเทพการจัดงานในครั้งนี้ หวังกระตุ้นการท่องเที่ยวของจังหวัดและสร้างรายได้ให้กับท้องถิ่น อีกทั้งยังต้องการกระตุ้นให้เกิดกระแสการท่องเที่ยวในประเทศให้กลับมาคึกคักอีกครั้ง 
แอปพลิเคชัน 3 มิติเสมือนจริงพาเที่ยว "พะเยา”|เรียนรู้พะเยา ผ่านแอปพลิเคชันกว๊านพะเยา “KWAN PHAYAO” คู่มือนักท่องเที่ยวแนวใหม่ด้วยระบบ AR จำลองภาพเสมือนจริง ช่วยสร้างสีสัน และซึมซับวัฒนธรรม ประวัติศาสตร์ และวิถีชุมชนผ่านสมาร์ตโฟน และหนังสือแนะนำการท่องเที่ยว พร้อมเปิดใช้งาน 25 ม.ค.2562ณรงค์ศักดิ์ โอสถธนากร ผู้ว่าราชการจังหวัดพะเยา บอกว่า นักท่องเที่ยวส่วนใหญ่เดินทางมาพะเยา เพื่อเป็นทางผ่านไปท่องเที่ยวที่ จ.เชียงราย มากกว่าที่พักค้างเพื่อท่องเที่ยวในพื้นที่ และส่วนมากยังรู้จักแค่กว๊านพะเยา เพื่อถ่ายรูปและเช็กอินการเดินทาง ไม่ได้อยู่สัมผัสวิถีชีวิตหรือเรียนรู้การท่องเที่ยวในแหล่งอื่น ปัจจุบันพะเยา มีนักท่องเที่ยวประมาณ 600,000 คนต่อปี มีอัตราการเติบโตร้อยละ 7-8 ต่อปี ซึ่งศักยภาพและโครงสร้างพื้นฐานของพะเยาสามารถรองรับภาคท่องเที่ยวได้อีก ดังนั้นจึงตั้งเป้าเพิ่มจำนวนนักท่องเที่ยวในอีก 8 ปีข้างหน้าให้ได้ 1.2 -1.5 ล้านคนต่อปี หรือมีอัตราการเติบโตให้ได้ร้อยละ 15 ต่อปี อยู่ในอัตราการเติบโตแบบก้าวหน้า หลังปีนี้จะดึงนักท่องเที่ยวทั้งชาวไทยและต่างชาติ โดยเฉพาะยุโรปได้มากขึ้น เพื่อให้ประชาชนในพะเยา สามารถเลี้ยงตัวเองได้จากศักยภาพการท่องเที่ยวในเชิงประวัติศาสตร์ วัฒนธรรม โบราณสถาน การท่องเที่ยวทางธรรมชาติ และวิถีชุมชนขณะเดียวกันแนวคิดในการพัฒนาพะเยาอย่างยั่งยืน สนองนโยบายรัฐบาลเรื่องการท่องเที่ยววิถีไทย ทำให้สำนักงานการท่องเที่ยวและกีฬาจังหวัดพะเยา ริเริ่มโครงการพัฒนา แอปพลิเคชันกว๊านพะเยา “KWAN PHAYAO” ขึ้นมา เพื่อเป็นตัวช่วยที่บอกเล่าเรื่องราวของกว๊านพะเยา และชุมชนโดยรอบในทุกมิติ ในลักษณะของภาพสามมิติ แอปพลิเคชัน จะเป็นตัวกลางช่วยประชาสัมพันธ์ การท่องเที่ยวได้อย่างมีจินตนาการนายณรงค์ศักดิ์ บอกว่า การเปิดเป็นแอปพลิเคชั่นจะเป็นสื่อกลางเรียนรู้ โดยเฉพาะกุศโลบายที่อยากให้ชุมชนทั้ง 17 แห่งรอบกว๊านพะเยา รู้และเข้าใจชุมชนของตัวเอง เพื่อดูแลอนุรักษ์อย่างยั่งยืน เพราะถ้าเข้าใจบริบทว่าบ้านของตัวเองมีประวัติความเป็นมาอย่างไร และช่วยเติมเต็มในลักษณะที่ว่า เล่าสู่กันฟังอยากให้คนในชุมชนสนใจศึกษาชุมชนเล่าเรื่องและบอกในสิ่งที่ภูมิใจให้นักท่องเที่ยวได้เรียนรู้ ถ้าทำได้แล้วระยะหนึ่ง เกิดประโยชนต่อการท่องเทียวพะเยาจะขยายสร้าง แอปพลิเคชันในแต่ละชุมชน ผมไม่ต้องพัฒนาพะเยาแบบก้าวกระโดด แต่ต้องการพัฒนาแบบยั่งยืน เพราะไม่อยากให้พังแบบเมืองปาย อยากทำให้เป็นเมืองแบบชิลๆ ที่ใครมาแล้วต้องหลงรัก นักท่องเที่ยวได้เห็นดำรงชีวิตของคนพะเยาแบบชาวบ้าน จับปลามีความงดงามในชีวิตของเขาโดยเขามั่นใจว่า ภายใน 5 ปี การท่องเที่ยวของพะเยาจะเติบโตได้ถึง 1 ล้านคน โดยเตรียมจะนำสินค้าเกษตร เข้าสู่โรงงานแปรรูปสินค้าโอทอป โดยเฉพาะแปรรูปผลิตภัณฑ์ปลาจากกว๊านพะเยา ที่ขึ้นชื่อ และจะรณรงค์ให้เกษตรหันมาปลูกกาแฟในพื้นที่ทดแทนการนำเข้ากาแฟจาก ประเทศลาว มาสร้างรายได้หลักให้พื้นที่นายพงษ์สิทธิ์ ผ่องเวกา นักพัฒนาแอปพลิเคชั่น  KWAN PHAYAO บอกว่า การโครงการสื่อประชาสัม พันธ์การท่องเที่ยวกว๊านพะเยาด้วยเทคโนโลยี แอปพลิเคชัน และ Augmented Reality (Application AR)” เพื่อเป็นสื่อประชาสัมพันธ์การท่องเที่ยวกว๊านพะเยา และใช้เสริมการท่องเที่ยวให้ตื่นเต้น และน่าสนใจมาเรียนรู้เนื้อหาระบุสถานที่ท่องเที่ยว 4 ด้าน คือ สถานที่ท่องเที่ยวด้านธรรมชาติ ประวัติศาสตร์และโบราณคดี ประเพณีวัฒนธรรม และสถานที่ท่องเที่ยวเรื่องเล่าและตํานาน ที่สะท้อนถึงบรรยากาศความสวยงามของกว๊านพะเยาในอดีตผ่านพิกัดระบุตําแหน่งจีพีเอส และ AR Marker ซึ่งได้เริ่มนำมาให้ผู้ประกอบการท่องเที่ยวและนักท่องเที่ยวใช้แล้ว  เขา บอกว่า การพัฒนาต้องเริ่มจากการศึกษาข้อมูลทางประวัติศาสตร์ และสถานที่สำคัญของพะเยา สิ่งทีเราคิดว่ามหัศจรรย์และน่าสนใจมากที่สุดคือวัดจมน้ำ และตำนานพญานาคที่สามรถเคลื่อนไหวแบบ 3 มิติ และสะดือกว้าน ตามความเชื่อชาวบ้านว่าจุดลึกที่สุด และอยากแนนให้ไปท่องเที่ยวตรงนี้เนื่องจากการศึกษาข้อมูลทางประวัติศาสตร์ ใช้เวลา 1-2 ปี เพราะเราไม่สามารถตอบๆได้ว่าจริงหรือไม่จริง และต่อให้แอปพลิเคชัน ออกมาแล้ว แต่ความถูกต้องขอข้อมูลตอบไมได้ 100% ว่าใช่ไม่ใช่ ซึ่งเป็นสิ่งที่ต้องพัฒนาปรับปรุง และเพิ่มเติมข้อมูลในอนาคต เพื่อให้แอปพลิเคชันมีความยั่งยืน หลังจากปลายเดือน ม.ค.2562 เมื่อแอปพลิเคชันสามารถใช้งานในสมาร์ตโฟน ทั้งระบบไอโอเอส และแอนดรอยด์แล้วเสร็จ และจะมีคู่มือนำเที่ยวแจกตามศูนย์บริการการท่องเที่ยวในพะเยา และแม้ว่าจะไม่ได้มาในสถานที่จริง แต่ถ้าแค่สแกน AR Marker จากหนังสือที่แจกไว้ก็จะเสมือนได้อยู่ในสถานที่นั้นๆเชื่อว่าแอปพลิเคชัน KWAN PHAYAO จะทำให้คนนิยมมาเที่ยวพะเยามากขึ้น เพราะหลายคนอาจรู้ว่าแค่กว้านพะเยา มีความสวยงามมาชมพระอาทิตย์ขึ้น พระอาทิตย์ตกดิน แต่บางคนอาจยังไม่เคยลงมานั่งเรือเลย หรือแค่นั่งเรือข้ามฟากไปไหว้พระ แต่ไม่รู้ว่ารอบกว๊านพะเยา ยังมีชุมชนรายรอบมีชีวิตที่เรียบง่าย โดยแอปพลิเคชันจะพาไปถึงชุมชนโดยรอบขณะที่ตัวแทนผู้ประกอบการธุรกิจท่องเที่ยว น.ส.มะลิวรรณ ดวงก้อน บอกว่า ที่ผ่านมานักท่องเที่ยวแค่แวะไหว้วัดหลวง และมากว๊านพะเยาแค่ 30 นาทีถึง 1 ชั่วโมงก็เดินทางกลับ ไม่ถึงหนึ่งวันก็กลับไปเที่ยวเชียงรายต่อเท่าที่ลองทดลองไปใช้แอปพลิเคชันตามทริปที่ลงไปในกว๊านพะเยาล่องเรือไปตามจุดต่างๆ  รู้สึกว่าตื่นเต้น สนุกและมีความแปลกใหม่ เราเห็นพระพุทธรูปลอยน้ำ เราเห็นพญานาค เห็นวัดติโลกอาราม มันน่าสนใจว่าพอกดดูตรงสถานที่ แต่ละจุดจะเห็นภาพเสมือนจริง เชื่อว่านักท่องเที่ยวก็น่าจะชอบ  อยากให้โปรโมทและจุดไหนเที่ยวได้บ้าง เป็นแผ่นประชาสัมพันธ์ในเมือง และนอกเมืองตรงไหนเที่ยวได้บ้าง ผู้ประกอบการก็พร้อมที่จะช่วยโปรโมท และอยากเชิญชวนให้คนมาเที่ยวพะเยา โดยเฉพาะช่วงปีใหม่อากาศดี ปัจจุบันแอปพลิเคชันกว๊านพะเยา “KWAN PHAYAO” ป้อนข้อมูลจุดท่องเที่ยวรูปแบบโมเดล 3 มิติจำนวน 15 จุด และรูปแบบวีดีโอ 10 จุดกระจายตามจุดต่างในกว๊านพะเยาและชุมชนโดยรอบ ซึ่งมีทั้งอนุสาวรีย์พญางำเมือง วัดศรีโคมคำ หรือวัดพระเจ้าตนหลวง วัดอนาลโยพิทยาราม วัดติโลกอาราม พญานาคกว๊านพะเยา โบราณสถานบ้านร่องไฮ พระพุทธรูปปางลีลาวดี สะดือกว๊านพะเยา ชุมชนประมงพื้นบ้าน ทุ่งบัวหลวง และท่าเรือโบราณโดยสามารถดาวน์โหลด “KWAN PHAYAO” ผ่านระบบไอโอเอส และแอนดรอยด์ และจะเปิดพร้อมใช้งานวันที่ 25 ม.ค.2562  
ไฟเขียว “ปลากัดไทย”  เป็นสัตว์น้ำประจำชาติ |คณะกรรมการเอกลักษณ์ของชาติที่มี "นายวิษณุ" เป็นประธานฯ ไฟเขียว “ปลากัดไทย” เป็นสัตว์น้ำประจำชาติแล้ว หลังพิจารณาครอบคลุม 3 มิติทั้งด้านวัฒนธรรม ความเป็นเจ้าของ และการอนุรักษ์สายพันธ์ุ เตรียมชงเสนอคณะรัฐมนตรี (ครม.) ตามขั้นตอน วันนี้(20 ธ.ค.2561) นายสุวพันธุ์ ตันยุวรรธนะ รัฐมนตรีประจำสำนักนายกรัฐมนตรี ในฐานะรองประธานคณะกรรมการเอกลักษณ์ของชาติ ที่มีนายวิษณุ เครืองาม รองนายกรัฐมนตรี เป็นประธานการประชุมคณะกรรมการเอกลักษณ์ของชาติ ครั้งที่ 2/2561 เห็นชอบพิจารณาให้ ปลากัดไทย เป็นสัตว์น้ำประจำชาติ ตามข้อเสนอของกรมประมง กระทรวงเกษตรและสหกรณ์แล้ว ซึ่งวันนี้กรมประมง และนักวิชาการได้นำเสนอข้อมูลที่รอบด้านทั้งนี้การพิจารณาได้มอง 3 มิติทั้งด้านวัฒนธรรม ประวัติศาสตร์ ที่มีหลักฐานยืนยันว่าเรื่องปลากัดไทยในบทประพันธ์และวรรณคดีไทย รวมถึงประวัติศาสตร์ไทยมานานนับร้อยปี นอกจากนี้ยังมีมิติด้านความเป็นเจ้าของ โดยมีชื่อที่บ่งบอก และเป็นชื่อที่ได้รับการยอมรับด้านวิชาการและในวงการวิชาการด้านสัตว์น้ำ คือ Siamese Fighting Fish ซึ่งเป็นชื่อที่ถูกพบในประวัติศาสตร์มานานแล้วทั้งนี้ข้อมูลระบุด้วยว่าแหล่งที่พบปลากัดอยู่ในแม่น้ำเจ้าพระยา  และ 3.มิติด้านประโยชน์ที่จะในแง่การอนุรักษ์สายพันธุ์ การพัฒนาพันธุ์ปลากัดไทยให้ดียิ่งขึ้น หลังจากนี้กรมประมงจะเสนอนำเรื่องนี้เสนอเข้าสู่การพิจารณาของคณะรัฐมนตรี (ครม.) ต่อไป  ก่อนหน้านี้ในปี 2560 นายอดิศร พร้อมเทพ อธิบดีกรมประมง ระบุว่าจะนำเสนอให้ปลากัดเป็นสัตว์น้ำประจำชาติ เพื่ออนุรักษ์ปลากัดให้อยู่คู่ประเทศไทยอย่างยั่งยืน เนื่องจากมีความสำคัญในเชิงประวัติศาสตร์ วัฒนธรรม สังคม พาณิชย์ และแสดงอัตลักษณ์ให้สัตว์น้ำสวยงามไทย ที่มีตำนานมาตั้งแต่สมัยกรุงศรีอยุธยา เพราะที่ผ่านมาจะเป็นการเลี้ยง เพื่อเล่นกีฬากัดปลา แต่ปัจจุบันสังคมเปลี่ยนการเลี้ยงปลากัด เป็นการเลี้ยงเพื่อสืบสาน แข่งขันพัฒนาและปรับปรุงสายพันธุ์ เพื่อเป็นอาชีพและงานอดิเรก ขณะเดียวกันมีการพัฒนาปรับปรุงสายพันธุ์และขยายพันธุ์สู่การค้า โดยขณะนี้ปลาชนิดนี้สามารถสร้างรายได้ให้ประเทศไทยปีละ 1,000 ล้านบาท และตั้งเป้าเพิ่มมูลค่าเพิ่มเป็นปีละ 3,000 ล้านบาท อ่านข่าวที่เกี่ยวข้อง กรมประมงดัน “ปลากัด” เป็นสัตว์น้ำประจำชาติ ตั้งเป้าสร้างรายได้ปีละ 3 พันล้าน
ภัตตาคารคนรากหญ้า ไม่เกิน 20 บาท ก็อิ่มได้  |ท่ามกลางภาวะเศรษฐกิจที่หลายคนต้องกุมขมับกับรายจ่ายที่มากกว่ารายรับ ชีวิตที่ต้องประหยัดมากขึ้นกว่าเดิม ไทยพีบีเอสแนะนำร้านอาหารราคาไม่เกิน 20 บาท ในพื้นที่กรุงเทพฯ ขายจริง อิ่มจริงในราคาถูกวันนี้ (11 ก.พ.2562) ไทยพีบีเอสจะพาไปรู้จักกับ "ภัตตาคารแท็กซี่" อาหารดี อร่อย และราคาถูก ในพื้นที่กรุงเทพมหานคร ที่เหล่าคนขับรถแท็กซี่ต่างเทใจให้ และเป็นร้านที่เหมาะสมกับสภาพยุคข้าวยากหมากแพงอย่างในปัจจุบัน  ร้านปิ้งย่างริมถนนกำแพงเพชร ด้านหน้าปั๊มน้ำมัน NGV ปตท. เยื้องกับตลาดนัดจตุจักร ร้านนี้คนขับรถแท็กซี่ รถสองแถว รถเมล์ และรถบัส จะจอดรถมุ่งกันตั้งแต่ช่วงเช้า โดยจะอุดหนุนไก่-หมูปิ้งไม้ละ 10 บาท ข้าวเหนียวถุงละ 5 บาท โดยทางร้านมีบริการพิเศษ จัดน้ำพริกปลาร้า ปลาจ่อม พร้อมผักเครื่องเคียงอีกหลายกิโล บริการฟรีให้กับลูกค้า จิ้มกันได้ไม่อั้น บรรยากาศการกินก็เป็นกันเอง ลูกค้าที่มาอุดหนุนจะยืนล้อมวงกินกันเป็นกลุ่ม สลับกันจิ้มปลาร้าและหยิบผัก  อีกร้านเป็นร้านข้าวแกง แถวถนนแจ้งวัฒนะ ขายมานานกว่า 10 ปี และในยุค 4.0 ร้านนี้ก็ยังขายข้าวราดแกง 1 อย่าง ในราคา 10 บาท กับข้าว 2 อย่าง 15 บาท  นางประเทือง สาสาร เจ้าของร้าน ยืนยันแน่ชัดว่าจะขายราคานี้ เพราะอยากช่วยเหลือคนมีรายได้น้อย กำไรพอได้อยู่ ท่ามกลางค่าครองชีพที่พุ่งสูงสวนทางกับรายรับ ทำให้การใช้ชีวิตในเมืองกรุงฯ ไม่ใช่เรื่องง่าย ร้านขายอาหารทั้ง 2 ร้าน บอกว่า หากยังมีลมหายใจ ยังไงก็จะไม่ขึ้นราคา เพราะอยากช่วยคนระดับรากหญ้าให้กินอิ่ม  
เช็กลิสต์ "ลด-ฟรี" ปีใหม่ |ไทยพีบีเอสออนไลน์ รวมรวมพิกัดและข้อมูลสถานที่ต่างๆ จากภาครัฐและเอกชน ที่มอบความพิเศษให้กับคนไทยในเทศกาลแห่งความสุขปีใหม่ 2562 เช่น ฟรีค่าทางด่วน ค่าเข้าชมพิพิธภัณฑ์ บริการตรวจสภาพรถฟรี และส่วนลดในการเข้าชมสวนสัตว์  กรมทางหลวง (ทล.) ยกเว้นการจัดเก็บค่าธรรมเนียม ผ่านทางบนทางหลวงพิเศษระหว่างเมือง (มอเตอร์เวย์)ใน 2 เส้นทาง คือ มอเตอร์เวย์ หมายเลข 7 (กรุงเทพ-ชลบุรี) และหมายเลข 9 (วงแหวนรอบนอกด้านตะวันออกช่วงบางปะอิน-บางพลี) ตั้งแต่เวลา 00.01 น. ของวันที่ 27 ธ.ค.61 ถึง เวลา 24.00 น.ของวันที่ 2 ม.ค.62เช่นเดียวกับ การทางพิเศษแห่งประเทศไทย (กทพ.) ที่มีการยกเว้นการจัดเก็บค่าธรรมเนียมผ่านทางพิเศษ (ทางด่วน) ใน 2 เส้นทาง คือ เส้นทางบูรพาวิถี (ทางพิเศษสายบางนา-ชลบุรี) และทางพิเศษกาญจนาภิเษก (บางพลี-สุขสวัสดิ์) ตั้งแต่เวลา 00.01 น. ของวันที่ 27 ธ.ค.2561 ถึง เวลา 24.00 น. ของวันที่ 2 ม.ค.2562 ภาพ : การทางพิเศษแห่งประเทศไทยภาพ : การทางพิเศษแห่งประเทศไทย ขณะที่การอำนวยความสะดวกด้านขนส่งสาธารณะมีเหมือนประจำทุกปี บริษัท ขนส่ง จำกัด (บขส.) จัดบริการรถตู้รับ-ส่งฟรี แก่ผู้โดยสารที่จองตั๋วล่วงหน้าของ บขส. (999) ระหว่างบริเวณ หน้าอาคารสถานีขนส่งผู้โดยสารกรุงเทพฯ (จตุจักร) และ ขบ. ระหว่างวันที่ 27–29 ธ.ค.นี้ เวลา 17.30-20.00 น.บริษัท รถไฟฟ้า ร.ฟ.ท. จำกัด (รถไฟฟ้าแอร์พอร์ตเรลลิงก์) จัดเดินรถฟรี ตั้งแต่เวลา 12.00 น. ของวันที่ 31 ธันวาคม 2561 ถึงเวลา 12.00 น. ของวันที่ 1 มกราคม 2562 พร้อมทั้งขยายเวลาการให้บริการในวันที่ 31 ธันวาคม 2561 ตั้งแต่เวลา 05.30-02.00 น.บริษัท ท่าอากาศยานไทย จำกัด (มหาชน) หรือ ทอท. บริการที่จอดรถฟรีบริเวณลานจอดรถระยะยาวโซน C ท่าอากาศยานสุวรรณภูมิ รองรับรถได้กว่า 700 คัน ตั้งแต่วันที่ 27 ธันวาคม 2561-2 มกราคม 2562 และจัดเตรียมรถ Shuttle Bus ให้บริการภายในท่าอากาศยานสุวรรณภูมิไปยังอาคารต่างๆ เพื่อให้ผู้ใช้บริการได้รับความสะดวก รวดเร็ว โดยให้บริการตลอด 24 ชั่วโมง  องค์การขนส่งมวลชนกรุงเทพ (ขสมก.) จัดรถโดยสารธรรมดาวิ่งให้บริการฟรี ในงานอุ่นไอรัก คลายความหนาว “สายน้ำแห่งรัตนโกสินทร์” ระหว่างวันที่ 10 ธ.ค.61 - 19 ม.ค.62 สถานที่พระลานพระราชวังดุสิต และสนามเสือป่า จำนวน 70 คันกำหนดเวลารถออกวิ่ง จุดต้นทาง เริ่มตั้งแต่เวลา 09.00-21.00 น. จุดปลายทาง (พื้นที่จัดงาน) รถออกทุกๆ 10 นาที เที่ยวสุดท้ายเวลา 24.00 น. หรือจนกว่าประชาชนออกจากพื้นที่จนหมด ในวันที่ 31 ธ.ค.61 - 1 ม.ค.62 วิ่งให้บริการตลอดคืน ขณะที่ การรถไฟฟ้าขนส่งมวลชนแห่งประเทศไทย (รฟม.) ขยายเวลาเปิดให้บริการรถไฟฟ้า MRT สายเฉลิมรัชมงคล (สายสีน้ำเงิน) และสายฉลองรัชธรรม (สายสีม่วง) ตั้งแต่เวลา 06.00 น. ของวันที่ 31 ธ.ค.61 ถึงเวลา 02.00 น. ของวันที่ 1 ม.ค.62รวมทั้งขยายเวลาให้บริการอาคารและลานจอดรถ MRT ทั้ง 2 สาย โดยเปิดให้บริการตั้งแต่เวลา 05.00 น. ของวันที่ 31 ธ.ค.2561 ถึงเวลา 03.00 น. ของวันที่ 1 ม.ค.62  นอกจากนี้ กระทรวงคมนาคม ยังได้จัดตั้งจุดให้บริการประชาชนทั่วไทย ทั้งทางถนนและทางน้ำ 714 แห่ง โดยให้บริการที่พักผ่อน น้ำดื่ม ห้องสุขา ผ้าเย็นและสิ่งอํานวยความสะดวกต่างๆ รวมถึงบริการข้อมูลการเดินทาง และบริการตรวจ สภาพรถ เติมลมยาง น้ำ น้ำกลั่น และเปลี่ยนอะไหล่บางรายการฟรีขณะที่ ตำรวจทางหลวง เตรียมเปิดบริการห้องพักฟรีให้นอนฟรี 111 จุด ทั่วประเทศ เพื่ออํานวยความสะดวกและความปลอดภัยในการเดินทาง ให้กับประชาชน ระหว่างวันที่ 27 ธ.ค.61 – 2 ม.ค.62 ตลอด 24 ชั่วโมง พร้อมกับ "รณรงค์ง่วงไม่ขับ เมาไม่ขับ"  ขณะเดียวกัน เพื่อรองรับการเดินทางของประชาชนในช่วงปีใหม่ “ปตท.” จะไม่ปรับขึ้นราคาขายปลีกน้ำมันเชื้อเพลิง ตลอดช่วงเทศกาล ตั้งแต่วันที่ 27 ธ.ค.2561 - 4 ม.ค.2562 รวม 9 วันเช่นเดียวกับ “บางจาก” ก็จะไม่มีการปรับ ขึ้นราคาน้ำมันระหว่างวันที่ 27 ธ.ค.2561-3 ม.ค.2562 รวม 8 วัน อย่างไรก็ตาม ทั้ง 2 ปั้ม ยืนยัน หากราคาน้ำมันในตลาดโลกปรับตัวลดลง ก็จะมีการปรับน้ำมันลดลงอีก องค์การสวนสัตว์ 6 แห่งทั่วประเทศ ร่วมจัดโปรโมชั่นเพื่อมอบเป็นของขวัญ ให้กับประชาชนที่มาเที่ยวชมสวนสัตว์ ซื้อบัตรผ่านประตู 3 คน สามารถเข้าชมฟรี 1 คน ระหว่างวันที่ 25 ธ.ค.2561-1 ม.ค.2562 โดยในแต่ละแห่งจะมีกิจกรรมต่างๆ เพื่อต้อนรับนักท่องเที่ยว อาทิ1.สวนสัตว์เปิดเขาเขียว จ.ชลบุรี เปิดให้ชมแม่มะลิ  ดาวเด่นจากเขาดิน และพบกับกิจกรรมผจญภัย Lemur Return โดยเปิดโอกาสให้นักท่องเที่ยวได้ขึ้นเกาะลีเมอร์ และล่องแพไปขึ้นเกาะเพื่อพบกับฝูงลีเมอร์หางแหวน และนักท่องเที่ยวสามารถถ่ายภาพ และให้อาหารได้อย่างใกล้ชิด พร้อมสาระความรู้จาก Zoo Keeper ผู้มีประสบการณ์ตลอดโปรแกรม -พาเหรดเพนกวิน - พาเหรดนกกาบบัว - คลายร้อนกับน้องแสนดาว 2.สวนสัตว์เชียงใหม่ นักท่องเที่ยวจะได้พบกับ สัตว์ป่าจำนวนมาก อาทิ เม่น นกยูง เสือโคร่ง เสือขาว กวาง แรด ฮิปโปเตมัส ช้าง หมี อีเห็น ยีราฟ และยังมีส่วนจัดแสดงหมีแพนด้า ช่วงช่วง และ หลินฮุ่ย ทูตจากประเทศจีน นอกจากนี้นักท่องเที่ยวยังได้สัมผัส ส่วนจัดแสดงเพนกวิน แมวน้ำ และสโนว์โดม ซึ่งอุณหภูมิต่ำกว่าจุดเยือกแข็ง -7 องศาเซลเซียส รับรู้ถึงความหนาวเย็นของขั้วโลกเหนือ  ภาพ : สวนสัตว์เชียงใหม่ Chiang Mai Zooภาพ : สวนสัตว์เชียงใหม่ Chiang Mai Zoo 3.สวนสัตว์นครราชสีมา เปิดมิติแห่งโลกการการเรียนรู้ นำ Keeper Talk มาให้องค์ความรู้ทุกโซนของส่วนจัดแสดงสัตว์หลากหลายชนิด และพบสมาชิกใหม่จากสวนสัตว์ดุสิต ค่างห้าสี อนาคอนด้า พบกับ Big Five แห่งทุ่งหญ้าสวันนา สิงโต ช้างแอฟริกา แรด เสือดาว และควายป่า Korat Zoo Lagoon ทะเลอีสาน สวนน้ำโคราชในภาคตะวันออก พิเศษสุด ด้านความบันเทิง พบศิลปิน ก้อง ห้วยไร่ 4.สวนสัตว์สงขลา สวนสัตว์แห่งแรกของภาคใต้ ที่เป็นแหล่งอนุรักษ์นกเงือกที่ใหญ่ที่สุดของเอเชีย จัดกิจกรรมพิเศษต้อนรับนักท่องเที่ยว zoodane 5.สวนสัตว์อุบลราชธานี ซื้อบัตรผ่านประตูเที่ยวชมสวนสัตว์วันนี้ ชมฟรี การแสดงความสามารถสัตว์และ Feeding show ของสัตว์นักล่า พร้อมเปิดให้ชมส่วนแสดงสัตว์ใหม่ต้อนรับปีใหม่กับ นกฟลามิงโก้และจระเข้น้ำเค็ม 6. สวนสัตว์ขอนแก่น เปิดบ้านรับสมาชิกใหม่จากสวนสัตว์ดุสิต เสือโคร่ง กวางดาว และแมวน้ำ ในโอกาสวันขึ้นปีใหม่ 2562   ภาพ : museumthailand ภาพ : museumthailand  สำนักงานพัฒนาเทคโนโลยีอวกาศและภูมิสารสนเทศ (องค์การมหาชน) หรือ จิสด้า เปิดให้ เยาวชนและประชาชนทั่วไป เข้าชมแหล่งเรียนรู้ด้านอวกาศ หรือ สเปซอินสไปเรี่ยม (Space Inspirium) ฟรี ณ อุทยานรังสรรค์นวัตกรรมด้านอวกาศ อ.ศรีราชา จ.ชลบุรี ระหว่างวันที่ 5 ธ.ค.61- วันที่ 13 ม.ค.62“สเปซอินสไปเรี่ยม ถือเป็นแหล่งเรียนรู้ที่สร้างแรงบันดาลใจและจุดประกายความคิดด้านวิทยาศาสตร์ เทคโนโลยี และนวัตกรรมให้กับเด็กและเยาวชนแห่งแรกและแห่งเดียวของประเทศไทยที่จะทำให้ผู้ชมได้สัมผัสถึงโลกของอวกาศและภูมิสารสนเทศอย่างครบวงจร”ประกอบด้วยโซนต่างๆ ที่น่าตื่นตาตื่นใจและเป็นประโยชน์ การจัดแสดงความรู้เกี่ยวกับอวกาศไปจนถึงวิธีการปรับตัวของมนุษย์ก่อนเอาชนะกฎธรรมชาติ ด้วยการเดินทางออกไปยังนอกโลกได้สำเร็จ รวมไปถึงการใช้ประโยชน์จากเทคโนโลยีภูมิสารสนเทศมานำเสนอให้ผู้เข้าชมเข้าใจได้ง่ายขึ้นนอกจากนี้ ผู้ชมยังมีโอกาสได้ร่วมสนุกกับ มาร์วอล์ก (mars walk) เครื่องจำลองที่จะทำให้ผู้เล่นได้รับความรู้สึกเสมือนเดินอยู่ในสภาพที่มีแรงโน้มถ่วงต่ำบนดาวอังคาร  สถาบันคชบาลแห่งชาติในพระอุปถัมภ์ฯ งดเว้นค่าเข้าชมการแสดงช้าง ระหว่างวันที่ 1 ธ.ค. 61 - 28 ก.พ. 62 สำหรับผู้สูงอายุและผู้พิการ และลดราคาค่าเข้าชมการแสดงช้าง สำหรับนักเรียน นักศึกษา และประชาชนทั่วไป (ลด 10%)เช่นเดียวกับที่ สถานแสดงพันธุ์สัตว์น้ำภูเก็ต จ.ภูเก็ต (Phuket Aquarium) ซึ่งจะมีการยกเว้นการจัดเก็บค่าบริการเข้าชมสถานแสดงพันธุ์สัตว์น้ำ (Aquarium) “ชมฟรี มีความรู้” ระหว่างวันที่ 31 ธ.ค.61-1 ม.ค.62 ภาพ : museumthailand ภาพ : museumthailand  นอกจากนี้ พิพิธภัณฑ์ 3 แห่ง ยังมีการยกเว้นค่าเข้าชมเช่นกัน ได้แก่ พิพิธภัณฑ์สถานแห่งชาติธรณีวิทยาเฉลิมพระเกียรติ จ.ปทุมธานี พิพิธภัณฑ์สิรินธร จ.กาฬสินธุ์ และศูนย์ศึกษาวิจัยและพิพิธภัณฑ์ไดโนเสาร์ภูเวียง จ.ขอนแก่น ระหว่างวันที่ 29 ธ.ค.61-1 ม.ค.62 สถานที่ท่องเที่ยวตามธรรมชาติ ยังมีการ ลดราคาที่พัก 10% ระหว่างวันที่ 1 ธ.ค. 2561 - 28 ก.พ.2562 ในบริเวณพื้นที่สวนป่าแม่ยาว-แม่ซ้าย จ.เชียงราย, สวนป่าเขากระยาง จ.พิษณุโลก, สวนป่าแม่ละเมา จ.ตาก, สวนป่าทองผาภูมิ จ.กาญจนบุรี, สวนป่าเกริงกระเวีย จ.กาญจนบุรี และสถาบันคชบาลแห่งชาติในพระอุปถัมภ์ ข่าวที่เกี่ยวข้องเรื่องใหม่ต้องรู้ ในปีหมูทองเช็ก! 10 ที่ทั่วไทยจัดเคานต์ดาวน์ 2562แนะทางเลี่ยง 11 เส้นทาง เดินทางช่วงปีใหม่ 
แนะดื่ม “น้ำบรอกโคลี” กระตุ้นตับขับล้างพิษ จากฝุ่น PM 2.5 |แพทย์ทางเลือกแนะนำดื่มน้ำบรอกโคลีสด กระตุ้นให้ตับขับสารพิษที่สะสมในร่างกาย ท่ามกลางสถานการณ์ฝุ่น PM 2.5 เกินค่ามาตรฐาน แนะลดการบริโภคอาหารปิ้ง ย่าง และทอดแม้วันนี้ (2 ก.พ.2562) สถานการณ์ฝุ่น PM 2.5 ที่ลอยคละฟุ้งในพื้นที่กรุงเทพฯ และปริมณฑลจะดีขึ้น ปริมาณเริ่มลดลงบ้างแล้ว แต่จะกลับสู่ภาวะปกติหรือไม่ ยังไม่มีใครบอกได้ แต่ที่ผ่านมาปริมาณ ฝุ่น PM 2.5 ที่เกินค่ามาตรฐานก็ทำให้หลายคนกังวลต่อสุขภาพนพ.บรรจบ ชุณหสวัสดิกุล คณบดีวิทยาลัยการแพทย์บูรณาการ มหาวิทยาลัยธุรกิจบัณฑิตย์ กล่าวในงานเสวนา กินอยู่อย่างไรในสังคมมลภาวะว่า ร่างกายของเรามีกระบวนการกำจัดสารพิษอยู่แล้ว ในสถานการณ์ขณะนี้ อยากแนะนำให้กินอาหารที่มีส่วนกระตุ้นให้อวัยวะที่ทำหน้าที่ขับสารพิษทำงานได้ดีอย่างไรก็ตาม ร่างกายของเรามีกระบวนการกำจัดสารพิษมี 2 ขั้นตอนขั้นตอนที่ 1 เยื่อบุหลอดลมและตับจะสลายสารพิษโดยจับสารพิษเข้ากับโปรตีน กลายเป็นสารเชิงซ้อนที่ละลายในไขมัน ขั้นตอนนี้ต้องการ วิตามินบี โฟลิค วิตามินซี และกลูตาไธโอน ดังนั้น เราจึงควรบริโภคข้าวกล้อง ผักใบเขียวทั้งสดทั้งสุก ผลไม้ กระหล่ำปลีขั้นตอนที่ 2 ร่างกายจะเปลี่ยนสารละลายไขมันให้ละลายน้ำ แล้วขับออกทางน้ำดีและปัสสาวะ ขั้นตอนนี้ต้องการสารซัลโฟราเฟน (Sulforaphane) ซึ่งมีมากในผักบรอกโคลี ที่จะช่วยให้ตับและเซลล์เยื่อบุสลายสารพิษได้ดีขึ้น งานวิจัยของมหาวิทยาลัยจอห์น ฮอปกินส์ ในจีนเมื่อปี 2014 พบว่า การกินน้ำบรอกโคลี สามารถเพิ่มอัตราการขับสารพิษออกทางปัสสาวะ เพราะบรอกโคลี มีสารซัลโฟราเฟน (Sulforaphane) ซึ่งออกฤทธิ์ช่วยให้ตับและเซลล์เยื่อบุสลายสารพิษไป จึงสามารถช่วยขับสารก่อมะเร็ง เพิ่มขึ้นร้อยละ 61 และขับสารระคายเคืองเพิ่มขึ้น ร้อยละ 23นพ.บรรจบ แนะนำว่าหากไม่ชอบกินบรอกโคลีมาสด สามารถนำมาปั่นแยกกากได้ ซึ่งสารซัลโฟราเฟนจะยังคงอยู่ โดยวิธีทำมีดังนี้1.ล้างบรอกโคลีสดด้วยให้สะอาด2.นำไปแช่ช่องฟรีซ จากนั้นนำมาปั่นแยกกาก แนะนำให้ผสมแอปเปิลเขียว ฝรั่ง หรือแครอท ในสัดส่วน 1 ต่อ 1 เพื่อให้รสชาติอร่อยมากขึ้นทั้งนี้ ทำดื่มเป็นประจำวันละ 1 ถ้วยตวง เพื่อช่วยในการขับสารพิษออกจากร่างกาย นอกจากบรอกโคลีแล้ว ยังแนะนำให้บริโภคอะโวคาโดและน้ำมันมะกอก ที่มีโอเมกา 9 และลดการกินอาหารปิ้ง ย่าง และทอดนพ.บรรจบ กล่าวว่า มีงานวิจัยพบว่าการอดอาหารช่วยให้ปอดทนพิษโอโซน ซึ่งโอโซนนี้เป็นสารพิษในอากาศตัวหนึ่ง จึงแนะนำให้อดอาหารสัปดาห์ละ 1 ครั้ง ด้วยการกินผลไม้ชนิดเดียวกันทั้งวัน  
โพล "วาเลนไทน์" ปี 62 อยากมอบความรักให้พ่อแม่|สวนดุสิตโพลสำรวจความเห็น "วาเลนไทน์" ปี 2562 จากกลุ่มตัวอย่าง 7,436 คนทั่วประเทศ พบว่าส่วนใหญ่อยากมอบความรักให้พ่อแม่กระทรวงวัฒนธรรมร่วมกับสวนดุสิตโพล สำรวจความคิดเห็นเด็ก เยาวชนและประชาชน ในหัวข้อ วันแห่งความรัก (14 กุมภา วันวาเลนไทน์) จากกลุ่มตัวอย่าง 7,436 คนทั่วประเทศ โดยผลสำรวจพบว่า ร้อยละ 51.17 ให้ความสำคัญพอๆ กับทุกปีที่ผ่านมา, ร้อยละ 22.53 ไม่ได้ให้ความสำคัญ, ร้อยละ 10.65 ให้ความสำคัญมากกว่าทุกปีที่ผ่านมา, ร้อยละ 10.01 ให้ความสำคัญมากที่สุด และร้อยละ 5.56 ให้ความสำคัญน้อยกว่าทุกปีที่ผ่านมาสำหรับบุคคลที่อยากมอบความรัก หรือส่งความรู้สึกที่ดีในวันวาเลนไทน์มากที่สุด ร้อยละ 71.01 พ่อแม่-ผู้ปกครอง, ร้อยละ 31.33 แฟน-คนรัก, ร้อยละ 26.59 เพื่อน, ร้อยละ 19.28 ครูอาจารย์-ผู้มีพระคุณ-ผู้บังคับบัญชา และร้อยละ 9.72 สามี-ภรรยา โดยมีคู่รักศิลปิน ดารา นักร้องที่ชื่นชอบและคิดว่าเป็นแบบอย่างให้คนรุ่นใหม่ ได้แก่ ณเดชน์-ญาญ่า, ตูน-ก้อย, เวียร์ - เบลล่า, บอย-เจี๊ยบ และแดน-แพตตี้ ส่วนสิ่งที่ต้องการมอบให้มากที่สุด ร้อยละ 53.99 บอกรักด้วยคำพูด, ร้อยละ 37.24 มีเวลาอยู่ด้วยกัน, ร้อยละ 36.31 บอกรักด้วยกายภาพ เช่น กอด หอมแก้ม, ร้อยละ 22.43 ดอกกุหลาบ, ร้อยละ 21.19 ไปเที่ยวด้วยกัน, ร้อยละ 15.01 บอกรักผ่านโซเชียลมีเดีย, ร้อยละ 14.87 มอบสิ่งของแทนใจ เช่น สร้อย แหวน เงิน ทอง และร้อยละ 10.56 ให้ช็อกโกแลตจากการสอบถามความเห็น เรื่องการแสดงออกของวัยรุ่นยุคใหม่ในเรื่องความรัก การบอกรักที่สร้างสรรค์ ปลอดภัยตามขนบธรรมเนียมประเพณีที่ดีงาม ร้อยละ 59.33 บอกว่า วัยเรียนที่มีรักต้องใจแข็ง อย่าใจอ่อน ให้ใช้เหตุผลเหนืออารมณ์ รักนวลสงวนตัว, ร้อยละ 52.23 คนในครอบครัวต้องรับรู้เสมอ อยู่ในสายตาของผู้ใหญ่, ร้อยละ 42.33 ซื่อสัตย์ รักเดียวใจเดียว, ร้อยละ 37.99 ไม่ชิงสุกก่อนห่าม, ร้อยละ 30.97 เข้าตามตรอก ออกตามประตู และร้อยละ 29.85 ห้ามใกล้ชิดจนเกินงามทั้งในที่ลับและที่แจ้ง ให้เกียรติซึ่งกันและกันและเมื่อสอบถามว่า หากแฟนหรือคนรักขอมีเพศสัมพันธ์ในวันวาเลนไทน์ จะใช้คำพูดปฏิเสธอย่างไร คำตอบอันดับ 1 ปฏิเสธไปตรงๆ ว่ายังไม่พร้อม ยังไม่ถึงเวลา, 2. ขอให้ถึงเวลาที่เหมาะสมก่อน, 3. ควรรอให้เราแต่งงานกันก่อน, 4. ค่อยดูกันไปก่อนนะ, 5. ถ้าเธอรักเราเธอต้องรอได้ และ 6. ถ้ารักกันจริงอย่าทำแบบนี้ ขณะที่ช่องทางที่ใช้ในการบอกรัก ร้อยละ 59.55 จะบอกรักผ่านไลน์, ร้อยละ 51 โทรศัพท์, ร้อยละ 40.59 ช่องทาง Chat ของเฟซบุ๊ก, ร้อยละ 25.22 อินสตาแกรม, ร้อยละ 13.14 ข้อความ หรือ SMS, ร้อยละ 12.52 เขียนการ์ด และร้อยละ 2.95 WhatsAppอย่างไรก็ตาม เมื่อถามว่าต้องการให้ภาครัฐและกระทรวงวัฒนธรรมจัดกิจกกรมใด เพื่อสร้างค่านิยมที่ดีในวันแห่งความรัก พบว่า ผู้ตอบแบบสอบถามต้องการให้จัดกิจกรรมชวนคู่รัก พ่อ-แม่ เพื่อน ไหว้พระทำบุญ 9 วัด เลี้ยงอาหารสถานสงเคราะห์เด็ก ผู้สูงอายุ โรงพยาบาลเด็กและโรงพยาบาลสงฆ์, กิจกรรมประกวดหนังสั้น บทความ คลิปวีดิโอ, กิจกรรมด้านศิลปวัฒนธรรมไทยที่ทำให้เห็นถึงการแสดงออกในความรักแบบไทยๆ ปลูกฝังค่านิยมของวัฒนธรรมไทยผ่านสื่อละครโทรทัศน์, กิจกรรมนิทรรศการถ่ายทอดความรู้เกี่ยวกับวันแห่งความรักและความรักในรูปแบบต่างๆ และกิจกรรมทำการ์ดมอบให้กับคนที่รัก เป็นต้น 
โซเชียลประทับใจ “แสงแรก" แห่งปี 2562|นักท่องเที่ยว โพสต์ข้อความและภาพประทับใจหลังรับตะวันใหม่ก่อนใครในสยาม 2562 ที่อุทยานแห่งชาติผาแต้ม จ.อุบลราชธานี วันนี้ (1 ม.ค.2562) ผู้สื่อข่าวรายงานว่า นักท่องเที่ยวจำนวนมากเดินทางไปรอชมแสงแรกของปี 2562 โดยเฉพาะที่ผาแต้ม ผาชนะได อ.โขงเจียม จ.อุบลราชธานี เนื่องจากเป็นสถานที่ที่พระอาทิตย์ จะขึ้นเป็นแห่งแรกในประเทศไทย ซึ่งเชื่อกันว่าการรับแสงแรกของปี เพื่อเสริมพลัง และความเป็นสิริมงคลต่อชีวิตรับความสดใสต้อนรับปีใหม่ซึ่งปีนี้บริเวณจุดชมวิวผาแต้ม อุทยานแห่งชาติผาแต้ม กรมอุทยานแห่งชาติสัตว์ป่าและพันธ์ุพืช ได้จัดกิจกรรม "รับตะวันใหม่ก่อนใครในสยาม 2562" โดยมีนักท่องเที่ยวจำนวนมากขึ้นไปรอชมพระอาทิตย์ขึ้นแนวขอบฟ้าตัดกับแม่น้ำโขง สร้างความประทับใจกับนักท่องเที่ยวอย่างมาก  โดยผู้ใช้เฟซบุ๊ก ยะหยา มั่นคง โพสต์ข้อความว่า แห่รับพลังจากอรุณแรกแห่งปี 2562 ณ ผาแต้มเห็นแสงแรกก่อนใครในสยาม นักท่องเที่ยวเนืองแน่นที่อุทยานแห่งชาติผาแต้ม จ.อุบลราชธานี ต่างตื่นรอชมแสงแรกของวันที่ 1/1/2562 บรรยากาศเป็นไปอย่างสดชื่น^^ #ดีจัง  เช่นเดียวกับ เฟซบุ๊ก ของ Prawat Samranjing ระบุว่า @...รับแสงตะวันก่อนใครในสยาม#ที่อำเภอโขงเจียม อุบลราชธานีจะเห็นแสงตะวันก่อนที่กรุงเทพประมาณ18-22 นาทีโดยประมาณ  ทั้งนี้นักท่องเที่ยวได้โพสต์ภาพแสงแรกในโซเซียลจำนวนมาก ขณะที่หลายประเทศทั่วโลกก็ได้เผยภาพนักท่องเที่ยวรอชมแสงแรกของปี 2562 เช่นกัน เช่น ประเทศเกาหลี และญี่ปุ่น    
สุดอลังการ ฝึกซ้อมกำลังพลฝีพายงานพระราชพิธีบรมราชาภิเษก |กองทัพเรือ ฝึกซ้อมกำลังพลฝีพาย ประจำเรือพระที่นั่งสุพรรณหงส์ ณ กรมอู่ทหารเรือ เขตบางกอกน้อย กรุงเทพมหานคร ก่อนจะอัญเชิญไปจอดบริเวณท่าราชวรดิฐ เป็นการถวายพระราชอิสริยยศเครื่องราชูปโภคตามโบราณราชประเพณี ในพระราชพิธีบรมราชาภิเษก 4-6 พ.ค.นี้ วันนี้ (2 เม.ย.2562)พลเรือโทจงกล มีสวัสดิ์ รองเสนาธิการทหารเรือ ในฐานะประธานคณะกรรมการจัดเตรียมความพร้อมขบวนเรือพระราชพิธี ตรวจเยี่ยมการฝึกซ้อมกำลังพลฝีพายประจำเรือพระที่นั่งสุพรรณหงส์ ณ อู่หมายเลข 1 อู่ทหารเรือธนบุรี กรมอู่ทหารเรือ เขตบางกอกน้อย กรุงเทพมหานครกองทัพเรือได้จัดให้มีการฝึกซ้อมฝีพายเรือพระที่นั่งสุพรรณหงส์ ณ อู่หมายเลข 1 อู่ทหารเรือธนบุรี กรมอู่ทหารเรือ เขตบางกอกน้อย กรุงเทพมหานคร ก่อนจะอัญเชิญไปจอดบริเวณท่าราชวรดิฐ เป็นการถวายพระราชอิสริยยศเครื่องราชูปโภคตามโบราณราชประเพณี ในพระราชพิธีบรมราชาภิเษกสมเด็จพระเจ้า อยู่หัวมหาวชิราลงกรณ บดินทรเทพยวรางกูร ที่จะมีขึ้นระหว่างวันที่ 4-6 พ.ค.นี้ จากนั้นจะถูกใช้ในการเสด็จพระราชดำเนินเลียบพระนคร โดยขบวนพยุหยาตราทางชลมารค ซึ่งทรงพระกรุณาโปรดเกล้าฯ ให้จัดในช่วงเสด็จพระราชดำเนินไปในพระราชพิธีทรงบำเพ็ญพระราชกุศลถวายผ้าพระกฐิน ณ วัดอรุณราชวราราม ในช่วงปลายเดือนต.ค.นี้  พระราชพิธีบรมราชาภิเษก เป็นราชประเพณีคู่สังคมไทยมายาวนาน โดยได้รับอิทธิพลจากคติอินเดีย แต่ลักษณะการพระราชพิธี แต่เดิมมีแบบแผนรายละเอียดเป็นอย่างไรไม่ปรากฏหลักฐานแน่ชัด แม้แต่การเรียกชื่อพิธีก็แตกต่างกันออกไปในแต่ละสมัย เช่น สมัยอยุธยา สมัยรัตนโกสินทร์ตอนต้นเรียกว่า “พระราชพิธีราชาภิเษก” หรือ “พิธีราชาภิเษก” ส่วนในปัจจุบันเรียกว่า “พระราชพิธีบรมราชาภิเษก”ในส่วนของกองทัพเรือได้เตรียมการจัดเรือพระที่นั่งสุพรรณหงส์ เทียบท่าราชวรดิฐ ในการพิธีบรมราชาภิเษก ระหว่าง 4- 6 พ.ค.นี้ และจัดเรือพระราชพิธี จำนวน 52 ลำ ในงานพระราชพิธีเสด็จพระราชดำเนินถวายผ้าพระกฐิน โดยขบวนพยุหยาตราทางชลมารค ซึ่งเป็นส่วนหนึ่งของการพระราชพิธีบรมราชาภิเษก ในการเสด็จพระราชดำเนินเลียบพระนคร การจัดขบวนพยุหยาตราทางชลมารคในครั้งนี้นับเป็นครั้งแรกในรัชสมัยของสมเด็จพระเจ้าอยู่หัวมหาวชิราลงกรณ บดินทรเทพยวรางกูร   สำหรับการจัดกำลังพลประจำเรือในงานพระราชพิธีบรมราชภิเษกครั้งนี้ ใช้กำลังพลกองทัพเรือ จำนวน 64 คน ประกอบด้วย ฝีพาย 50 คน นายท้าย 2 คน นายเรือ 2 คน คนถือธงสามชาย 1 คน พลสัญญาณ 1 คน คนเห่เรือ 1 คน และคนถือฉัตร 7 คน  โดยจะมีการซ้อมย่อย ในวันที่ 26 เม.ย.นี้ และซ้อมใหญ่ ในวันที่ 30 เม.ย.นี้ หลังเสร็จสิ้นพระราชพิธีบรมราชาภิเษก ระหว่าง 4 – 6 พฤษภาคม 2562 จะอัญเชิญขึ้นเก็บที่พิพิธภัณฑสถานแห่งชาติเรือพระราชพิธี กรมศิลปากร คลองบางกอกน้อย ในวันที่ 8 พ.ค.นี้ เพื่อเตรียมการจัดขบวนเรือพระราชพิธี ในการเสด็จเลียบพระนครทางชลมารค พร้อมกับการพิธีเสด็จพระราชดำเนินถวายผ้าพระกฐิน โดยขบวนพยุหยาตราทางชลมารค ในช่วงปลายปี    
 Google  รำลึก 105 ปี "ล้อต๊อก" บิดาแห่งการตลกไทย|กูเกิล ยกย่อง "ล้อต๊อก" เป็นปูชนียบุคคลสำคัญในวงการตลกเมืองไทย โดย Google เปลี่ยนภาพหน้าจอของกูเกิ้ล เป็นภาพวาด Doodle เพื่อรำลึกบุคคลสำคัญของโลก 1 เม.ย.นี้ในโอกาสวันคล้ายวันเกิดปีที่ 105 ของสวง ทรัพย์สำรวย หรือ ล้อต๊อกวันนี้ (1 เม.ย.2562) ผู้สื่อข่าวรายงานว่า  Google ได้นำภาพการ์ตูนของสุขสัตน์วันครบรอบวันเกิด 105 ปีของนายสวง ทรัพย์สำรวย หรือ ล้อต๊อก ศิลปินแห่งชาติสาขาการแสดง ซึ่งมีวันเกิดในวันที่ 1 เม.ย.2457 และเสียชีวิตลงเมื่อวันที่ 30 เม.ย.2545 หากยังคงอยู่วันนี้จะเป็นวันเกิดอายุครบ 105 ปีทั้งนี้ล้อต๊อก ได้รับรางวัลศิลปินแห่งชาติ สาขาศิลปะการแสดง (นักแสดงตลก) จากคณะกรรมการวัฒนธรรมแห่งชาติในปี 2538 ล้อต๊อก มีผลงานการแสดงและกำกับภาพยนตร์เกือบ 1,000 เรื่องผลงานเด่นจากใกล้เกลือกินเกลือปี 2495 โกฮับ จาก แม่นาคพระโขนงปี 2502 แดร๊กคูล่าต๊อกปี 2522 และชื่อ ล้อต๊อก มาจากการแสดงภาพยนตร์ ใกล้เกลือกินเกลือ รับบทเป็น เสี่ยล้อต๊อก คนจนที่ร่ำรวยขึ้นมาแล้วลืมกำพืดตัวเอง เมื่อ พ.ศ.2495 ต่อด้วยงานกำกับของ ดอกดิน กัญญามาลย์ แนวตลกชุดสามเกลอ (ล้อต๊อก - สมพงษ์ พงษ์มิตร - ดอกดิน) ส่วนผลงานที่เคยได้รับรางวัล  
จับมือ ปิดตา แชร์ปัญหาในใจ|คนที่ยิ่งใกล้กันมาก รักกันมาก อย่างคนในครอบครัว ทำไมถึงมีปัญหากันมากที่สุด หรือเพราะทุกวันผู้คนเริ่มหลงลืมรับฟังซึ่งกันและกัน  “ฟังสร้างสุข" ชวนเรียนรู้วิธีการรับฟังอย่างลึกซึ้ง เพื่อกระชับความหมายของความสัมพันธ์ในวันที่กรุงเทพมหานครอากาศร้อนจัด แต่ที่หอประชุม วัดบ้านเซเวียร์ อนุสาวรีย์ชัยสมรภูมิ กลับร่มเย็นจนน่าสนใจ เมื่อเข้าไปแล้วพบผู้คนหลากอายุ หลายอารมณ์มารวมตัวกันถึง 70 คน เพื่อที่จะมาเรียนรู้ "วิธีการฟังคนอื่นอย่างลึกซึ้ง" ในกิจกรรม “ฟังสร้างสุข ครั้งที่ 7” โดยธนาคารจิตอาสาและ สสส. ร่วมกันจัดขึ้นตั้งแต่เล็กจนโตคงไม่มีใครคิดว่าการฟังเป็นสิ่งที่ต้องเรียนรู้ เพราะเราต่างก็ได้ยินเสียงรอบข้างอยู่เสมอ แม้แต่เวลาที่เราไม่ต้องการจะได้ยิน แต่การได้ยินนั้น คือการฟังที่แท้จริงรึเปล่า แล้วทำไมใครหลายคนถึงเลือกที่จะมาเข้าร่วมเรียนรู้วิธีการฟังคนอื่น ?กิจกรรมเริ่มต้นขึ้นหลังจาก  น.ส.ธนัญธร  เปรมใจชื่น วิทยากรกระบวนการ ผู้ออกแบบกิจกรรมในครั้งนี้ ให้ผู้เข้าร่วมจับกลุ่มกัน 3 คน แล้วนั่งชนเข่าคุยกัน แต่เป็นรูปแบบที่แตกต่างจากการคุยกันครั้งไหนๆ จากนั้นวิทยากร ได้ให้ผู้เข้าร่วมที่มีอายุน้อยที่สุดในแต่ละกลุ่มเริ่มเล่าเรื่องราวที่ตัวเองนึกถึงในช่วงเวลาที่หลับตาลง โดยที่อีก 2 คน ไม่พูดแทรกหรือสอบถามอะไร แต่ฟังอย่างตั้งใจและสบตาอย่างจริงจังมีคนไม่น้อยที่เริ่มร้องไห้ออกมาตั้งแต่คำแรกที่เล่า บางคนมีปัญหาเกี่ยวกับการเรียน บ้างก็เล่าเรื่องปัญหาการทำงาน รวมไปถึงปัญหาครอบครัว จนเรียกได้ว่าหมดเปลือก พลอยแพร  เลี้ยงมงคล นักเรียนชั้นมัธยมศึกษาปีที่ 6 อธิบายความรู้สึกขณะร่วมกิจกรรมว่า การพูดคุยในวันนี้เป็นเหมือนการได้ปลดปล่อยอะไรบางอย่างข้างในตัวเรา ซึ่งเป็นเรื่องที่พูดกับครอบครัวไม่ได้ แต่กลับพูดกับคนแปลกหน้าได้อย่างสบายใจ และคิดว่าหลังจากได้ลองตั้งใจฟังก็ทำให้รู้สึกเข้าใจคนอื่นมากขึ้นหลังจากทั้ง 3 คนในกลุ่มเล่าเรื่องราวต่างๆ แล้ว วิทยากรก็ได้ให้สลับเก้าอี้กันนั่ง ก่อนจะให้เริ่มเล่าเรื่องราวใหม่อีกครั้งแต่ให้เล่าเรื่องของเจ้าของเก้าอี้คนก่อนแทนแม้บางคนเล่าเรื่องราวของคนอื่นได้สั้นบ้าง ยาวบ้าง แต่ก็มีคนจำนวนไม่น้อยที่เล่าเรื่องของคนที่รับฟังได้อย่างลึกซึ้ง มานิสา วันดี พนักงานบริษิทเอกชน หนึ่งในผู้เข้าร่วมกิจกรรม เนื่องจากมีความสนใจเกี่ยวกับศาสตร์ด้านการฟิ้นฟูจิตใจมนุษย์ ยอมรับว่า ก่อนหน้านี้เป็นคนที่ฟังคนอื่นแบบคิดไปก่อน หรือก็คือการตัดสินคนที่พูดไปก่อน ทั้งที่ยังฟังไม่จบ แต่ก็เกิดคำถามว่าทำไมพระเจ้าสร้างหูมาให้มนุษย์ 2 ข้าง แต่สร้างปากมาเพียง 1 ปากเท่านั้น จนฉุกคิดได้ว่า หรือจริงๆ แล้วการรับฟังสำคัญกว่าการพูดการมาร่วมกิจกรรมในวันนี้ 3 ชั่วโมงอาจไม่ใช่ปัจจัยสำคัญที่ทำให้เกิดการเปลี่ยนแปลงจนสามารถนำไปใช้ในชีวิตประจำวันได้ทันที แต่เป็นจุดเริ่มต้นให้ตัวเราเองเริ่มที่จะรับฟังคนอื่น เพื่อให้เข้าใจและเลือกคิดตาม มากกว่าคิดก่อน เพื่อให้แบ่งเบาปัญหาที่อยู่ภายในคนอื่นได้บ้างน.ส.ธนัญธร เปรมใจชื่น วิทยากรกระบวนการ ระบุว่า คนที่พูดเสียงดัง ตะโกน หรือตะคอกส่วนใหญ่เป็นเพราะเขาไม่ได้ยินเสียงตัวเอง ซึ่งความรู้สึกที่เกิดขึ้นนี้มาจากการถูกเพิกเฉย จึงพูดแรงมากขึ้น เนื่องจากไม่มีใครรับฟัง ดังนั้น การฟังจึงเป็นพื้นฐานสำคัญในการดำเนินชีวิตของทุกคน สำหรับการรับฟังคนอื่นนั้น แม้จะดูเหมือนง่าย แต่การจะเรียนรู้และทำได้จริงนั้นต้องใช้เวลาฝึกฝน แต่สิ่งสำคัญที่สุด คือ ต้องเริ่มจากการอนุญาตตัวเองให้เป็นผู้ฟังที่ดีก่อน เมื่อเราพร้อมที่จะรับฟังแล้วเราอาจจะเข้าใจคนอื่นมากขึ้น จนอาจจะหันกลับมาเข้าใจตัวเองและผ่านพ้นเรื่องราวยากๆ ไปได้นายโชติศักย์  กิจพรยงพันธ์ ผู้จัดการงานส่งเสริมความสุขจากความสัมพันธ์ ธนาคารจิตอาสา เล่าให้ไทยพีบีเอสออนไลน์ฟังว่า ทุกวันนี้สังคมกำลังเผชิญอยู่กับการตัดสิน ยิ่งมีพื้นที่มากเท่าไหร่ ก็เริ่มได้ยินเสียงคนอื่นน้อยลงเท่านั้น โดยเฉพาะสื่อสังคมออนไลน์ซึ่งเป็นหนึ่งในพื้นที่ที่ทำให้ผู้คนตัดสินผู้อื่นด้วยความรวดเร็วและฟังเสียงคนอื่นน้อยลงไปทุกทีโดยเฉพาะสำหรับคนใกล้ตัวที่รักกันมาก อย่างคนในครอบครัว ทำไมถึงมีปัญหากันมากที่สุด จนทำให้เริ่มตั้งคำถามว่าอาจเป็นเพราะเราตัดสินไปแล้วว่าเราเข้าใจเขาแล้ว และเขาเข้าใจเราแล้ว จนทำให้เราลืมรับฟังซึ่งกันและกันธนาคารจิตอาสาเริ่มจัดกิจกรรมเกี่ยวกับการเรียนรู้และรับฟังคนอื่นมาตั้งแต่ ปี 2555 ในชื่อกิจกรรม เพื่อนอาสารับฟัง และมีการจัดกิจกรรมมาอย่างต่อเนื่อง โดยปรับชื่อกิจกรรมเป็น ฟังสร้างสุข ซึ่งรวมทั้งหมดจัดกิจกรรมาแล้วไม่ต่ำกว่า 80 ครั้ง
วิจัยสำเร็จ! ยาขัดรองเท้าไร้สารเคมี ปลอดภัย เด็กใช้ได้ |มหาวิทยาลัยเทคโนโลยีราชมงคลล้านนา พิษณุโลก นำวัตถุจากธรรมชาติมาผลิตยาขัดรองเท้าสำหรับเด็ก ไร้สี ไร้กลิ่น ไร้สารเคมี วันนี้ (21 พ.ค.2562) ผู้สื่อข่าวรายงานว่า มหาวิทยาลัยเทคโนโลยีราชมงคลล้านนา พิษณุโลก ทำงานวิจัยผลิตยาขัดรองเท้าปลอดภัย กลิ่นไม่เหม็น ไร้สี ไม่เปื้อนมือ สำหรับเด็กที่กำลังเริ่มฝึกรับผิดชอบขัดรองเท้าด้วยตัวเอง นางสุริยาพร นิพรรัมย์ มหาวิทยาลัยเทคโนโลยีราชมงคลล้านนา พิษณุโลก เปิดเผยว่า งานวิจัยดังกล่าว ทำขึ้นผ่านโครงการส่งเสริมการพัฒนาผลิตภัณฑ์และผู้ประกอบการ OTOP เครือข่ายภาคเหนือตอนล่าง มหาวิทยาลัยนเรศวร หลังจากมีผู้ประกอบการยาขัดรองเท้ายี่ห้อหนึ่ง ต้องการให้วิจัยยาขัดรองเท้าปลอดสารเคมี เพื่อให้เด็กสามารถใช้ได้อย่างปลอดภัยนางสุริยาพร กล่าวว่า ยาขัดรองเท้า มีส่วนประกอบชนิดหนึ่งเป็นเคมีอันตราย ซึ่งเป็นสารก่อมะเร็ง ทีมวิจัยจึงคัดเลือกวัตถุดิบจากธรรมชาติ มีค่า Ph ไม่เกิน 5.5 เพื่อให้เท่ากับผิวหนังของมนุษย์ มาเป็นส่วนประกอบในการทำยาขัดรองเท้า มีกลิ่นหอม สามารถใช้กับรองเท้าได้ทุกสี เมื่อเด็กสัมผัสจะไม่เกิดอาการแพ้ หรือระคายเคือง ทั้งนี้ งานวิจัยนี้ได้พัฒนาต่อยอดจากยาขัดรองเท้า มาเป็นแวกซ์ทำความสะอาดเครื่องหนัง สำหรับกระเป๋าหนังราคาแพง โดยการคัดเลือกน้ำมันสกัดจากธรรมชาติ เช่น ตะไคร้หอม เปลือกมะนาว เป็นต้น เพราะส่วนผสมของสมุนไพรไทยเหล่านี้ มีคุณสมบัติช่วยชะลอการเกิดของเชื้อราได้ และยังช่วยบำรุงเนื้อหนังให้เกิดความคงทนสามารถใช้งานกระเป๋าหนังได้เพิ่มยาวนานยิ่งขึ้นด้วย  
เที่ยวระยอง! นั่งสามล้อชมสวนผลไม้ ล่องเรือหากิ้งก่ายักษ์|เสน่ห์ชุมชนบ้านกระแสบน จ.ระยอง รอให้ผู้คนได้มาสัมผัส กับกิจกรรมสุดพิเศษนั่งรถสามล้อชมสวนผลไม้ ล่องเรือชมวิวดูตะกองหรือลั้ง (กิ้งก่ายักษ์) ในบรรยากาศร่มรื่น พร้อมเรียนรู้วิถีชุมชนสีข้าวแบบโบราณ ทั้งชิมและทำ "นิ่มนวล" ขนมโบราณขึ้นชื่อของระยองนั่งรถสามล้อชมสวนผลไม้ ล่องเรือชมวิวดูตะกองหรือลั้ง (กิ้งก่ายักษ์) เสน่ห์ที่ชุมชนบ้านกระแสบน จ.ระยอง รอให้ผู้คนได้มาสัมผัส ในการท่องเที่ยววิถีชุมชนโดยชุมชน หนึ่งในโครงการพัฒนากิจกรรมและเส้นทางท่องเที่ยวโดยชุมชนในเขตพัฒนาการท่องเที่ยวฝั่งทะเลตะวันออกที่เป็นมิตรต่อสิ่งแวดล้อม (Go Ea(s)t & Go Green) โดยสำนักงานพื้นที่พิเศษ 3 (อพท.) ร่วมกับสมาคมไทยท่องเที่ยวเชิงอนุรักษ์และผจญภัย (สทอ.) จับมือกับชุมชนร่วมกันพัฒนาขึ้นชุมชนบ้านกระแสบน ชุมชนเก่าแก่ที่คาดว่ามีบรรพบุรุษเป็นชาวมอญได้อพยพหนีกองทัพพม่า มาตั้งรกรากในพื้นที่ จ.ระยอง ครั้งกรุงศรีอยุธยาแตก พร้อมกับนำศิลปะ ประเพณีและวัฒนธรรมต่างๆ มาผสมผสานกับวัฒนธรรมไทยจนเกิดเป็นวัฒนธรรมที่สวยงามและลงตัวในชุมชนบ้านกระแสบน มีการจัดแสดงวิถีชุมชนทั้งการทำขนมนิ่มนวล ขนมโบราณขึ้นชื่อของชุมชนที่ทำจากแป้งข้าวเหนียวสอดไส้มะพร้าว รสชาติหวาน กลิ่นหอม จูงใจนักท่องเที่ยว นอกจากนี้ยังมีการสาธิตวิธีการสีข้าวโบราณให้นักท่องเที่ยวได้ทดลองใช้อุปกรณ์ต่างๆ ด้วยตัวเองจากนั้น นั่งรถสามล้อเดินทางไปต่อที่สวนผลไม้ลุงจริต กลุ่มวิสาหกิจชุมชนปรับปรุงคุณภาพไม้ผลวังไทร-คลองลึก ที่มีสมาชิก 190 คน กับพื้นที่เกษตรกรรม 1,200 ไร่ ช่วยกันปลูก ดูแล พัฒนาและส่งต่อให้ลูกค้าด้วยคุณภาพคับแก้วนายจริต  นามสนิท  หัวหน้ากลุ่มวิสาหกิจ ระบุว่า กลุ่มวิสาหกิจเน้นผลิตผลไม้ส่งออกประเทศจีน เนื่องจากได้ราคาสูงและมีคนมารับถึงสวน โดยปีนี้มังคุดราคาสูงสุดของเกรดเอ อยู่ที่ 135 บาท ราคาต่ำสุดอยู่ที่ 60 บาท แต่โชคดีที่แล้งนาน ทำให้คาดว่าจะได้ผลิตเพิ่มขึ้นอีกสำหรับกิจกรรมที่กลุ่มวิสาหกิจจัดเตรียมไว้ให้นักท่องเที่ยวนั้น มีหลากหลายแล้วแต่ช่วงฤดู บางครั้งมีการจัดเตรียมให้นักท่องเที่ยวทำสบู่ ทำขนมและเครื่องดื่มจากผลไม้ รวมทั้งการสาธิตวิธีเก็บผลไม้ทั้งทุเรียน และมังคุดจากต้น เพื่อให้นักท่องเที่ยวได้เรียนรู้วิถีชีวิตเกษตรกร จ.ระยอง จากการลงมือทำด้วยตัวเอง นอกจากนี้ กลุ่มวิสาหกิจยังพร้อมให้ความรู้ในการปลูกและดูแลทุเรียนรวมถึงมังคุด สำหรับผู้ที่สนใจจะศึกษา เพื่อให้สามารถผลิตผลไม้เกรดเอได้อย่างมีคุณภาพอีกด้วย แวะตลาดบ้านกระแสบนเลือกซื้อสินค้าอาหารทะเลตากแห้ง ผลไม้จากสวน และกระเป๋าภูมิปัญญาชาวบ้านจากวัสดุเหลือใช้ นางอุไร  เพชรลือ หนึ่งในผู้ขายสินค้าในตลาด ระบุว่า ปกติตลาดจะเปิดขายสินค้าทุกวันอาทิตย์ซึ่งนับเป็นรายได้พิเศษที่เพิ่มขึ้นมาจากอาชีพรับจ้างทั่วไป หลังจากเลือกซื้อสินค้าแล้ว ได้เวลาล่องเรือชมวิวดูตะกองหรือลั้ง (กิ้งก่ายักษ์) ที่ซ่อนตัวอยู่ในกอไผ่ตลิดลำน้ำตะกอง ซึ่งเป็นกิ้งก่ายักษ์ชนิดเดียวที่พบในประเทศไทยและพบได้เฉพาะในภาคตะวันออกของประเทศเท่านั้น เนื่องจากมีถิ่นอาศัยตามธรรมชาติส่วนใหญ่อยู่ในประเทศแถบอินโดจีนอย่าง ลาว กัมพูชา และเวียดนาม อาสาชุมชนพายเรือชมลั้ง เริ่มดับเครื่องเมื่อเรือแล่นผ่านเงาดำที่เกาะกิ่งไม้ปริ่มน้ำอยู่ ด้วยความชำนาญ ใช้ไม้พายค่อยๆ ดันเรือเพื่อให้นักท่องเที่ยวสามารถเข้าไปชมลั้งได้ในระยะทางสายตามองเห็นได้ชัดเจนแต่ไม่ใกล้จนรบกวนลั้งที่กำลังนอนหลับอยู่บนกอไผ่ อาสาชุมชนพายเรือชมลั้ง ยังได้เชิญชวนให้นักท่องเที่ยวมาสัมผัสความงามของธรรมชาติและวัฒนธรรมชุมชนบ้านกระแสบน จ.ระยอง ด้วยตัวเอง  
เปิดประสบการณ์ออดิชันที่เกาหลีกับ "บีน จุลศักดิ์"   |เตรียมตัวอย่างไร ต้องทำอะไรบ้าง กับการ "ออดิชัน" ที่เกาหลี  ไทยพีบีเอสออนไลน์ชวนพูดคุยกับ "จุลศักดิ์ หาญคุณะเศรษฐ์" หรือ บีน นักร้อง-นักแสดงหนุ่ม กับประสบการณ์สุดท้าทายในห้องออดิชัน จนนำไปสู่การเปลี่ยนมุมมองของอาชีพในวงการบันเทิงคงปฏิเสธไม่ได้ว่า ขณะนี้กระแสเค-ป็อป ในประเทศไทย ยังถือว่าเป็นหนึ่งในคลื่นบันเทิงที่มาแรงและเป็นที่นิยมในวงกว้าง ซึ่งไม่ใช่แค่เฉพาะในเอเชียเท่านั้น ยังมีศิลปินเกาหลีมากมายที่ได้ก้าวไปสู่วงการบันเทิงอินเตอร์และประสบความสำเร็จอย่างต่อเนื่อง จนทำให้หลายคนเริ่มจุดประกายความฝัน และสร้างแรงบันดาลใจ เพื่อที่จะก้าวไปสู่จุดนั้น แต่การจะเป็นศิลปินที่ประสบความสำเร็จได้ขนาดนั้น คงไม่ใช่เรื่องง่ายอย่างที่คิด โดยเฉพาะกับศิลปินเกาหลีที่ขึ้นชื่อเรื่องความมีวินัยและความจริงจังในการฝึกซ้อมไทยพีบีเอสออนไลน์ มีโอกาสได้พูดคุยกับ “จุลศักดิ์ หาญคุณะเศรษฐ์” หรือ บีน นักแสดงหนุ่ม วัย 32 ปี ควบตำแหน่งดีเจบนคลื่นวิทยุ และบทบาทที่ใฝ่ฝันมาตั้งแต่เด็กกับการเป็นศิลปิน-นักร้อง หลังได้ทราบประสบการณ์ของหนุ่มคนนี้ที่เกือบจะได้ไปออร์ดิชันกับค่ายเพลงชื่อดังของเกาหลีใต้แม้จะไม่ได้ติดตามวงการบันเทิงเกาหลีอย่างจริงจัง แต่ด้วยความใฝ่ฝันในวัยเด็ก ทำให้เรียนรู้การร้องเพลงมาตั้งแต่เด็ก หลังจากเข้าเรียนแอคติ้งที่สถาบันแห่งหนึ่ง ก็ได้มีโอกาสพิสูจน์ฝีมือด้านการแสดง แต่ยังคงต้องการทำตามความฝันที่อยากจะเป็นนักร้องอยู่ช่วงนั้น อายุ 21 ปีมีการเปิดออดิชันสำหรับคนที่ต้องการจะไปออดิชันที่ประเทศเกาหลี โดยต้องผ่านการออดิชันที่ประเทศไทยก่อน จึงตัดสินใจเข้าร่วมฝึกฝนก่อนรับการออดิชัน โดยเน้นเรื่องการร้องเพลง และได้ไปเรียนเต้นพื้นฐาน 1 เพลง ซึ่งมีคนผ่านการออดิชันเพื่อไปเก็บตัวฝึกซ้อมต่อที่เกาหลีก่อนเข้าออดิชันอีกครั้ง ซั่งมีผู้ผ่านเข้ารอบ 6 คนขณะนั้น การฝึกถูกแบ่งออกเป็นคอร์สระยะสั้น ฝึกที่ประเทศไทย 3 สัปดาห์ ฝึกที่เกาหลี 3 สัปดาห์ ซึ่งตารางการฝึกแทบไม่ต่างกัน แต่วิธีการของคุณครูแต่ละที่ไม่เหมือนกัน โดยที่ประเทศไทยผู้ฝึกสอนมีความเป็นครูในการให้ความช่วยเหลือ ฝึกซ้อมมากกว่า แต่ที่เกาหลีมีความเป็นมืออาชีพ จริงจัง และสอนท่าเต้นให้ทันที เพราะคิดว่าทุกคนเต้นเป็นแล้ว "แต่เรื่องเต้นเราเริ่มจากศูนย์"ภาพ : Been Julasak Hankunasethภาพ : Been Julasak Hankunasethตารางที่ฝึกหัดก่อนออดิชันกับเอเจนซีที่เกาหลี เมื่อถึงวันออดิชัน หลังจากเข้าไปในห้องก็พบกับกรรมการนั่งรอเราอยู่ 6 คน เพื่อดูเราคนเดียว แล้วก็มีตัวแทนจากไทยอีก 2 คน และล่าม 1 คน ตอนแรกที่เข้าไปในห้องเขาก็ให้แนะนำตัวเป็นภาษาอังกฤษ ส่วนตัวในตอนนั้นพอจะได้ภาษาเกาหลีพื้นฐานบ้าง ก็แนะนำตัวไปเป็นภาษาเกาหลีด้วยจากนั้นเขาก็เริ่มให้ร้องเพลงที่เราเตรียมมา สำหรับการออดิชันที่เกาหลี ทุกคนจะต้องเตรียมเพลงที่จะร้อง 2 เพลง เพลงแรกเป็นเพลงภาษาอะไรก็ได้ แต่เพลงที่ 2 ต้องเป็นเพลงภาษาเกาหลีแต่ด้วยวัยที่ขึ้นเลข "2" แล้ว ทำให้พลาดโอกาสไป กรรมการบอกกับบีนว่า เขาอายุมากเกินกว่าที่จะเริ่มต้นเรียนภาษาเกาหลี ซึ่งเป็นบททดสอบที่ยากที่สุด เพราะรากภาษาและความเข้าใจในภาษาต้องใช้เวลาพอสมควร นอกจากนั้นการพัฒนาทักษะการเต้นเพิ่มเติมก็เป็นอีกหนึ่งอุปสรรค เพราะเคป็อป สิ่งสำคัญ คือ เรื่องของการเต้น จริงๆ คนที่เหมาะสมคงต้องอายุประมาณ 16-17 ปี เพราะเป็นช่วงวัยที่ยังมีเวลาเรียนรู้และฝึกฝน และเป็นวัยที่สามารถดูแลตัวเอง อยู่คนเดียวได้ต้องบอกก่อนว่า สำหรับใครที่ชื่นชอบไอดอลไทยอย่างลิซ่า Blackpink นิชคุณ 2PM  หรือแบมแบม GOT7 จนอยากที่จะก้าวไปเป็นศิลปินที่เกาหลี ต้องถามตัวเองก่อนว่าในส่วนตัวที่บอกว่ามันหนัก ไม่ใช่เรื่องร่างกาย แต่เป็นการทำในสิ่งที่เราไม่สามารถก้าวข้ามสิ่งๆ หนึ่งไม่ได้สักที อย่างการจำท่าเต้น มันทำให้เรากดดันว่า ทำไมเราทำไม่ได้สักที มันหนักเรื่องสภาพจิตใจบีน ย้ำว่า มันเป็นจังหวะชีวิตของคน ต้องใช้คำว่า พระเจ้าสร้างมาให้เขาเป็นอย่างนี้แล้ว แน่นอนว่าทุกคนต้องผ่านการซ้อมหนัก แต่มันต้องมีลิขิตฟ้าที่แรงกว่าคนอื่นถึงจะขึ้นมาจุดนี้ได้จริงๆ ซึ่งลิซ่า นิชคุณ หรือแบมแบม คือ คนเหล่านั้น หลังกลับมาก็ได้ทำงานแสดงต่อ แต่ก็ยังอินกับการร้องเพลงอยู่ จึงได้เรียนปริญญาโท เกี่ยวกับการจัดการธุรกิจบันเทิง แล้วตัดสินใจทำตามความฝันผ่านการเรียน คือ ทำวิทยานิพนธ์ ศึกษากระบวนการทั้งหมดว่า "กว่าจะมาเป็นเพลงหนึ่งเพลง หรือเป็นศิลปินคนหนึ่ง ต้องทำอะไรบ้าง" โดยตัดสินใจกับที่บ้านว่าขอเอาเงินที่เก็บจากการเป็นนักแสดงมาลงทุน เราเริ่มจากการสมมติว่าเราเป็นค่ายๆ หนึ่ง แล้วทำทุกอย่างเองทั้งหมด ทำตั้งแต่ 0 – 100 ไปหาศิลปิน ซึ่งจะหาก็ลำบาก เลยเป็นศิลปินเอง แล้วเริ่มหาโปรดิวเซอร์ หานักแต่งเพลง เพราะส่วนตัวแต่งได้เพียงเนื้อร้อง แต่แต่งทำนองไม่ได้ จากนั้นก็เริ่มถ่ายมิวสิกวิดีโอเอง จ้างพีอาร์เอง สุดท้ายความทุ่มเททั้งหมดก็ออกมาเป็นเพลง เธอ...ฉันตลอดไป กลายเป็นวิทยานิพนธ์ที่มีชีวิต ให้ผู้คนสัมผัสได้เต็มๆ ว่า เราทำอะไรมาบ้างภาพ : Been Julasak Hankunasethภาพ : Been Julasak Hankunasethหลังจากได้ไปสัมผัสการทำงานที่เกาหลี แม้จะระยะสั้น แต่ปฏิเสธไม่ได้เลยว่าศิลปินไทย จุดเริ่มต้นส่วนใหญ่ต้องหน้าตาดี ซึ่งตรงนี้เรามองว่าต่างจากเกาหลี เพราะของเขาคือ กว่าจะเป็นศิลปินได้ต้องผ่านมาหลายด่านมากคนที่ผ่านมาได้ คือ หัวกะทิทั้งนั้นแม้ว่าจะไม่ผ่านการออดิชัน แต่ระหว่างเก็บตัวฝึกซ้อมก็ได้มีโอกาสไปสัมผัสวัฒนธรรมของการทำงานของวงการเพลงเกาหลี ทั้งไปดูหลังเวทีคอนเสิร์ต ไปเยี่ยมชมค่ายชื่อดังอย่าง JYP Entertainment และ SM Entertainment ก็ทำให้วิธีมองธุรกิจแบบเป็นดาราเปลี่ยนไป ตอนอยู่เมืองไทย เรารู้สึกว่าดาราก็คือดารา เป็นคนที่ดังในประเทศ มีคนยกย่อง ดูดี แต่ที่เกาหลีดาราของเขาให้เกียรติทีมงานทุกคนนับเป็นประสบการณ์ที่ทำให้เราได้ปรับมุมมองของเป้าหมายในสายอาชีพนักร้องหรือนักแสดง เพราะมันไม่ใช่แค่ความดัง แต่เป็นการได้เห็นว่างานที่เราทำออกไป ทำให้คนมีความสุข แค่นั้นก็พอแล้วหรือเปล่า แล้ววันหนึ่งเรื่องดังมันเป็นดวงของคนอย่างแรก คือ เราต้องมีความสุขกับสิ่งที่เราทำ ต้องเปลี่ยนทัศนคติใหม่ในการทำงาน ไม่ใช่การโชว์ในสิ่งที่เรามี แน่นอนว่า คนที่ไปดูคอนเสิร์ต ไม่ใช่แค่ต้องการไปฟังเพลงเพราะๆ เพราะอยากฟังแค่นั้นเปิดเพลงฟังที่บ้านก็ได้ แต่เราต้องใส่อินเนอร์ ให้ความสนุก สร้างเพอร์ฟอร์มที่มอบความสุขของคุณส่งไปหาคนดูของคุณให้ได้ ทุกข์ก็ทำให้เขาหาย เครียดก็ทำให้เขาลืมสิ่งที่กังวลไป มีความสุขอยู่แล้วก็ทำให้มีความสุขมากขึ้นไปอีก 
เปลี่ยนธงเป็นเธอ 32 ซามูไรชุดธงชาติ ในโตเกียวโอลิมปิก 2020|กลุ่มศิลปินนักวาดภาพการ์ตูนญี่ปุ่น ร่วมกันเปลี่ยนธงชาติ 32 ประเทศ สร้างสรรค์เป็นตัวการ์ตูนนักรบพร้อมใส่สัญลักษณ์ของแต่ละประเทศลงบนเสื้อผ้าแบบดั้งเดิมของญี่ปุ่น เพื่อโปรโมตการแข่งขันโตเกียวโอลิมปิก 2020 วันนี้ (24 มิ.ย.2562) สำหรับการเป็นเจ้าภาพโอลิมปิกของญี่ปุ่นในโตเกียวโอลิมปิก 2020 ครั้งนี้ นอกจากการเตรียมความพร้อมด้านต่างๆ ของรัฐบาลแล้ว ประชาชนชาวญี่ปุ่นต่างตื่นเต้นและรอคอยเพื่อร่วมเป็นส่วนหนึ่งของมหกรรมกีฬาระดับโลกกลุ่มศิลปินนักวาดภาพการ์ตูนญี่ปุ่น ร่วมกันจัดทำโครงการเปลี่ยนธงชาติของ 32 ประเทศ สร้างสรรค์เป็นตัวการ์ตูนนักรบพร้อมใช้สีจากธงชาติรวมถึงใส่สัญลักษณ์ของแต่ละประเทศลงบนเสื้อผ้าแบบดั้งเดิมของญี่ปุ่น (ชุดซามูไร) และเผยแพร่บนเว็บไซต์ https://world-flags.org/ เพื่อโปรโมตการแข่งขันกีฬาโอลิมปิก 2020  หลังจากมีการเผยแพร่รูปภาพดังกล่าว ทำให้ #worldflags_fa ได้รับความสนใจเป็นอย่างมาก เนื่องจากผู้ใช้โซเชียลในแต่ละประเทศต่างเข้ามาชื่นชมผลงานตัวการ์ตูนของแต่ละชาติ พร้อมขอบคุณกลุ่มศิลปินชาวญี่ปุ่นที่วาดการ์ตูนเหล่านั้นออกมาได้อย่างสวยงาม รวมถึงชาวไทยด้วย  ทั้งนี้ มหกรรมกีฬาโอลิมปิกในญี่ปุ่นกำลังจะเริ่มต้นขึ้นเป็นครั้งที่ 2 ระหว่างวันที่ 24 ก.ค. - 9 ส.ค. 2020 ณ กรุงโตเกียว ซึ่งก่อนหน้านี้ญี่ปุ่นเคยเป็นเจ้าภาพจัดการแข่งขันมาแล้วในปี 1964
ถอดรหัส "จดหมายลาครู" เรื่องจริงยิ่งกว่าละคร|เปิด “จดหมายลาครู” เรื่องจริงสะท้อนความเหลื่อมล้ำทางการศึกษา ความยากจนของเด็กๆ สู่ผลงานของศิลปิน Street Art นำข้อความที่เด็กๆ จากหลายพื้นที่ เขียนจดหมายถึงครู เพื่อลาหยุดเรียน ชี้มีนักเรียนยากจนที่เสี่ยงไม่ได้ศึกษาต่อราว 2 ล้านคน เรื่องราวชีวิตของ ด.ช.อาทิตย์ มืดคุ้ม หรือ น้องอาร์ม วัย 12 ปี ที่เขียนจดหมายลาครูประจำชั้นขอหยุดเรียนหนึ่งปี ไปทำหน้าที่พี่ชายคนโต ดูแลน้อง 4 ชีวิต เป็นเรื่องที่ถูกพูดถึงในหลายมิติ โดยหนึ่งในเรื่องที่ถูกพูดถึง ก็คือเรื่องความเหลื่อมล้ำทางการศึกษา เรื่องนี้ทำให้สำนักงานกองทุนเพื่อความเสมอภาคทางการศึกษา จัดโครงการ "จดหมายลาครู คืนเด็กกลุ่มเสี่ยงหลุดออกนอกระบบการศึกษาสู่ห้องเรียน" ร่วมกับหน่วยงานที่เกี่ยวข้อง จัดกิจกรรมที่สวนเฉลิมหล้า สะพานเฉลิมหล้า 56 กรุงเทพมหานคร และนี่เป็นเพียงจดหมายลาครูบางฉบับที่ถูกนำมาจัดแสดงจดหมายของน้องอาร์ม วัย 12 ปีเมื่อวันที่ 16 พ.ค.2562 ส่วนนี่เป็นจดหมายที่เขียนโดย ด.ช.พงศกร อาสาพิทักษ์ไพร จาก อ.อมก๋อย จ.เชียงใหม่ ส่วน ด.ช.ปรีชา จอดนอก นักเรียนชั้น ป.5 จ.ปทุมธานี เขียนจดหมายว่าเรียนครูประจำชั้นป.5/2 ที่เคารพ เนื่องจากกระผมต้องช่วยแม่เก็บขวดและของเก่าขาย เพื่อนำเงินไปซื้อข้าวกิน และเพื่อเอาเงินไปโรงเรียน จดหมายลาครูแนวกราฟฟิตี้ ที่จัดแสดงในสวนเฉลิมหล้า สะพานหัวช้าง กรุงเทพฯ เป็นส่วนหนึ่งของนิทรรศการมีชีวิต จากเครือข่ายศิลปินกราฟฟิตี้เพื่อสังคม ที่ได้รับแรงบันดาลใจจากเรื่องจริงของเด็กๆ ในหลายพื้นที่ทั่วประเทศ ที่เขียนจดหมายลาครูไปช่วยดูแลพี่น้อง หรือแบ่งเบาภาระครอบครัวศิลปินกลุ่มนี้ตั้งใจใช้งานศิลปะสะท้อนปัญหาให้คนไทยเข้าใจ และมีส่วนร่วมในการแก้ปัญหาความเหลื่อมล้ำทางการศึกษา โดยสร้างผลงานศิลปะ 7 แห่งในกรุงเทพมหานคร เชียงใหม่ ขอนแก่นและภูเก็ตนายนรรัตน์ ถวิลอนันต์ เครือข่ายกราฟฟิตี้  STREET ART บอกว่า ตรงนี้ถ้าสังเกตจริงๆ เป็นแลนด์มาร์กที่ใหญ่ใน กทม.มีคนเดินผ่านไปมา ถ้าคนที่เดินมาแล้วเขาหยุดดูผลงาน คงจะทำให้เขาเกิดคำถาม ในใจ ถึงจะเปลี่ยนแปลงไม่ได้ทั้งหมด แต่เป็นจุดเริ่มต้น และสะท้อนว่าครูที่ไม่นิ่งเฉยกับจดหมายลาครูพวกเขา ได้พบกับเด็กๆ ที่เป็นเจ้าของจดหมาย รวมถึงตัวแทนจาก 4 หน่วยงานที่จะมาบอกเล่าถึงความร่วมมือในการแก้ปัญหาความเหลื่อมล้ำทางการศึกษา ที่กำลังจะเริ่มต้นขึ้น ช่วงเช้าที่ผ่านมา ด.ช.อาทิตย์ หรือน้องอาร์ม และด.ช.พงศกร อาสาพิทักษ์ไพร หรือน้องแดง วัย 13 ปี จากอ.อมก๋อย จ.เชียงใหม่ เจ้าของจดหมายที่ถูกนำมาสร้างผลงานศิลปะ ได้เป็นตัวแทนของเด็กนักเรียนมาบอกเล่าเรื่องราวของพวกเขา โดยมีคุณครูของทั้งสองคนมาร่วมพูดคุย หลังจากได้รับเสียงชื่นชมว่า เป็นครูที่ไม่นิ่งเฉยต่อปัญหา และทำให้ลูกศิษย์ได้มีโอกาสศึกษาต่อหากจะแก้ปัญหานี้เป็นระบบและครอบคลุมเด็กที่มีความเสี่ยงทั่วประเทศ โดยใช้เงินอุดหนุนของ กองทุนเพื่อความเสมอภาคทางการศึกษา ครู ถือเป็นหัวใจสำคัญในการช่วยเหลืออ่านข่าวที่เกี่ยวข้อง ทำหน้าที่ "พี่ชายคนโต" เด็ก ป.6 ขอหยุดเรียนหนึ่งปีดูแลน้อง 4 ชีวิตนพ.สุภกร บัวสาย ผจก.กองทุนเพื่อความเสมอภาคทางการศึกษา กล่าวว่า ครูบางคนสังเกตว่ามีลูกศิษย์หายหน้าไป และเราเห็นว่ามีลูกศิษย์บางคนเขียนจดหมายถึงครู ไม่ขอเรียนต่อ และขอหยุดชั่วคราวเป็นความจำเป็นที่ต้องเลี้ยงน้อง เลี้ยงยาย หรือคนใครอบครัวที่พิการ และหารายได้ บางครั้งครูหลายท่านเข้าใจสภาพปัญหา 4 หน่วยงานภาคี คือ สำนักงานกองทุนเพื่อความเสมอภาคทางการศึกษา สำนักงานคณะกรรมการการศึกษาขั้นพื้นฐาน กองบัญชาการตำรวจตระเวนชายแดน และกรมส่งเสริมการปกครองส่วนท้องถิ่น ยืนยันว่าจะร่วมมือกันในการแก้ปัญหานี้ ผ่านโครงการเงินอุดหนุนปัจจัยพื้นฐานนักเรียนยากจนพิเศษ โดยใช้ระบบสารสนเทศเพื่อความเสมอภาคทางการศึกษา หรือ iSEE ของกองทุนฯ มาเป็นเครื่องมือติดตาม ค้นหาและช่วยเหลือเด็กๆ ให้ถูกจุดถูกคน ตรงความจำเป็นโดยเชื่อว่า คุณครูที่อยู่ใกล้ชิดกับปัญหากว่า 400,000 คน จะช่วยกันค้นหา และคัดกรองให้ได้กลุ่มเป้าหมายที่ต้องการความช่วยเหลืออย่างเร่งด่วน ซึ่งแนวทางนี้ ทำให้ปีการศึกษาที่ผ่านมา มีเด็กยากจนพิเศษกว่า 500,000 คน ได้รับทุนไปแล้วการแถลงความร่วมมือระหว่างหน่วยงานต่างๆ เพื่อแก้ปัญหาให้กับเด็กยากจน และด้อยโอกาสได้มีโอกาสเข้าถึงการศึกษาภาคบังคับในวันนี้ ถือเป็นสัญญาณที่ดี แต่ถ้าจะทำให้การแก้ปัญหาความเหลื่อมล้ำทางการศึกษามีประสิทธิภาพมากกว่าเดิม ก็อาจต้องช่วยกันสะท้อนไปยังรัฐบาล และทุกส่วนของสังคม ที่อาจจะเริ่มทำความเข้าใจจากจดหมายลาครู ที่เป็นผลงานศิลปะ อ่านข่าวที่เกี่ยวข้อง ธารน้ำใจยื่นมือช่วย "น้องอาร์ม" ขอหยุดเรียนดูแลน้อง 4 ชีวิตStreet ART สร้างศิลปะ เป็นกระบอกเสียงให้เด็กยากจน    
ชวนชมศิลปะชิ้นสำคัญของแผ่นดิน ณ พิพิธภัณฑ์ศิลป์แผ่นดิน|พิพิธภัณฑ์ศิลป์แผ่นดิน เชิญชวนประชาชนชมผลงานศิลปะชิ้นสำคัญของแผ่นดิน ณ พิพิธภัณฑ์ศิลป์แผ่นดิน ศูนย์ศิลปาชีพเกาะเกิด จ.พระนครศรีอยุธยาพิพิธภัณฑ์ศิลป์แผ่นดิน เชิญชวนประชาชนชมผลงานศิลปะชิ้นสำคัญของแผ่นดิน ผลงานสถาบันสิริกิติ์ สวนจิตรลดา มูลนิธิส่งเสริมศิลปาชีพฯ ณ พิพิธภัณฑ์ศิลป์แผ่นดิน ศูนย์ศิลปาชีพเกาะเกิด อ.บางปะอิน จ.พระนครศรีอยุธยา ตั้งแต่วันที่ 14 มิ.ย.2562 เป็นต้นไปโดยจะเปิดทำการในวันอังคาร-อาทิตย์ ตั้งแต่เวลา 10.00-15.30 น. หยุดทุกวันจันทร์ เทศกาลปีใหม่และสงกรานต์ ซึ่งนักท่องเที่ยวต่างชาติสามารถใช้บัตรเข้าชมพระบรมมหาราชวังเข้าชมงานนี้ได้ ทั้งนี้ สามารถดูรายละเอียดเพิ่มเติมได้ที่เว็บไซต์ www.artsofthekingdom.com 
บ้านสามช่องเหนือ จ.พังงา หมู่บ้านท่องเที่ยวเชิงอนุรักษ์ |ชมความงามตามแบบวิถีชาวเล ที่บ้านสามช่องเหนือ จ.พังงา การันตีด้วยรางวัล หมู่บ้านดีเด่น บ้านสวย เมืองสุข  ปี 2562 ด้วยเหตุที่หมู่บ้านสามช่องเหนือ มักมีฝนที่ตกลงมาตลอดทั้งวัน นายสุรัตน์ สุมาลี ผู้ใหญ่บ้าน บ้านสามช่องเหนือ ต.กะไหล อ.ตะกั่วทุ่ง จ.พังงา เล่าว่า สโลแกนพิเศษของที่นี่คือ "ฝนแปด แดดไม่มี" ทำให้บรรยากาศตลอดการเยี่มมชมหมู่บ้าน ชุ่มฉ่ำ ตลอดทั้งวัน  หมู่บ้านสามช่องเหนือแบ่งออกเป็น 2 แผ่นดิน คือส่วนหนึ่งตั้งอยู่บนฝั่ง อีกส่วนอยู่บนเกาะ มีเนื้อที่ 4,800 ไร่ ประชากรที่นี่มีประมาณ 50 หลังคาเรือน เริ่มทำการท่องเที่ยวเชิงนิเวศมาตั้งแต่ปี 2546 ซึ่ง 1 ปีให้หลังเมื่อปี 2547 เมื่อต้องเผชิญกับสึนามิทุกอย่างที่สร้างขึ้นมาได้หายไปกับตา  แต่ผู้ใหญ่บ้านบอกว่า ชาวบ้านที่นี่ไม่ยอมแพ้เมื่อมีหน่วยงานต่าง ๆ เข้ามาช่วยเหลือหลังประสบภัยจึงใช้วิกฤตเป็นโอกาสสร้างเครือข่ายดำเนินงานท่องเที่ยวเชิงอนุรักษ์ต่อเนื่องมาจนถึงทุกวันนี้ พร้อมกับปลูกฝังลูกบ้านให้เห็นคุณค่าความยั่งยืนของทรัพยากรมากกว่าเม็ดเงินที่จะได้จากการท่องเที่ยวเชิงเศรษฐกิจ ความเข้มแข็งของลูกบ้าน ทำให้ชุมชนงดงามและยังมีรางวัลการันตีหลายรางวัลด้วยกันทั้งชุมชนต้นแบบเขตพัฒนาการท่องเที่ยวอันดามันปี 2560 และมีรางวัลชุมชนท่องเที่ยว OTOP นวัตวิถีระดับจังหวัด ซึ่งเป็น 1 เดียวของ จ.พังงา อีกด้วย  รองผู้ใหญ่บ้าน เป็นผู้บรรยายให้ความรู้พร้อมนำชมสถานที่ต่าง ๆ บนเกาะ ตลอด 2 ข้างทางเดินภายในหมู่บ้านมีงานศิลปะฝาผนังเป็นระยะ เพื่อเพิ่มทัศนียภาพระหว่างทางเดินเมื่อเดินไปเรื่อย ๆ จะพบกับบ้านจำลองหลังหนึ่ง ชื่อ "บ้านทับเหนือ" ความหมายคือ ที่พักชั่วคราวของชาวประมงในอดีต กระทั่งมีการพักอาศัยกันมากขึ้น จนกลายเป็นหมู่บ้านที่นี่มีประวัติศาสตร์ของชาวเลยาวนานกว่า 100 ปี มาแล้ว  ปัจจุบัน การท่องเที่ยวเชิงอนุรักษ์ เกิดขึ้นหลายแห่ง แต่ที่นี่พิเศษ และมีสเน่ห์เฉพาะตัว คนในชุมชน มีส่วนร่วม ในการบริหาร จัดการ ทรัพยากร การนำเที่ยวเชิงอนุรักษณ์ ไปจนถึงการสร้างรายได้ จากทรัพยากรในชุมชนที่หาได้ตามฤดูกาล ที่น่าสนใจไม่แพ้อาหารทะเล คือ "น้ำผึ้งป่าโกงกาง" จะมีสีดำเข้ม รสชาติหวานอมเค็มเล็กน้อยใน 1 ปี จะมีให้เก็บได้ 1 ครั้งเท่านั้น สีและรสชาติเฉพาะตัวเกิดจากผึ้งที่ทำรังบนต้นโกงกางนั่นเอง   นอกจากนี้ยังมี "ปูนิ่ม" ที่ชาวบ้านอนุบาลไว้จำหน่าย และทำอาหารขึ้นโต๊ะเพื่อเป็นเมนูสำหรับนักท่องเที่ยวที่มาเยือนด้วย และยังมี "หอยหลักควาย" ที่จัดว่าเป็นเมนูเด็ดของที่นี่ ราคาถูก รสชาติดี มีการเพาะเลี้ยงในฟาร์มธรรมชาติหลังหมู่บ้าน ที่นักท่องเที่ยวสามารถเยี่ยมชม และสั่งซื้อได้อย่างสะดวก ยังมีแหล่งอนุรักษ์ปูแสม ให้เยี่ยมชมด้วยการนั่งเรือแคนนู หรือ คายัก  ล่องไปตามช่องป่าโกงกาง ค่าบริการ คน ละ 100 บาท หากมาเป็นกลุ่มใหญ่ก็มีราคาเหมาให้ รายได้เข้าสู่กองทุนหมู่บ้านนำไปสู่การบริหารงานชุมชนต่อแม้จะเป็นหมู่บ้านเล็ก ๆ แต่สถานที่ท่องเที่ยวมีหลายแห่งเรียกว่า มาวันเดียวคงไม่พอ แนะนำให้นอนต่อเพื่อท่องเที่ยวให้ทั่วถึง เพราะภายในหมู่บ้านมีโฮม สเตย์ รองรับนักท่องเที่ยวด้วย หลังเที่ยวชมความงามของระบบนิเวศครบถ้วน มาที่วิวทิวทัศน์กลางอ่าวพังงา กันบ้าง ที่นี่มีแหล่งท่องเที่ยวที่เป็นที่นิยมของนักท่องเที่ยวทั้งชาวไทยและต่างชาติ  คือ "เขาตะปู" การเข้าเยี่ยมชม คนไทย ต้องเสียค่าธรรมเนียมเข้าเขตพื้นที่อุทยานแห่งชาติอ่าวพังงา คนละ 60 บาท  ส่วนต่างชาติคนละ 300 บาท  การเดินทางไปที่เขาตะปูหากเดินทางไปจากหมู่บ้านสามช่องเหนือ ระหว่างทางจะได้เจอกับต้นไม้คู่หนึ่ง ที่ตระหง่านอยู่คู่กันกลางอ่าวพังงา จนถูกเรียกขานว่า “ต้นไม้ มหัศจรรย์ คู่รัก” ต้นไม้คู่นี้จะจมอยู่ใต้ทะเลวันละ 6 - 8 ชั่วโมง และจะพ้นน้ำให้คนที่ผ่านมาไปมาได้พบเห็นวันละ 6 - 8 ชั่วโมงเช่นกัน ตามเวลาน้ำขึ้น - น้ำลง ซึ่งเป็นอยู่แบบนี้มานานหลายสิบปีแล้ว ส่วนการเดินทางไปนักท่องเที่ยวสามารถจ้างเรือนำเที่ยวที่ให้บริการโดยคนในหมู่บ้านซึ่งจะมีเจ้าหน้าที่ในหมู่บ้าน ทำหน้าที่แนะนำข้อมูลให้ทั้งหมด เรียกว่า เป็นหมู่บ้านเล็ก ๆ ที่มีการบริหาร จัดการชุมชนได้ดีเยี่ยม และยังเป็นตัวเลือกที่ดีสำหรับนักท่องเที่ยวเชิงอนุรักษ์ ที่ต้องการพบเห็นวิถีชุมชนชาวเลอย่างใกล้ชิดได้พักผ่อน หย่อนใจ ในความสงบ อย่างแท้จริง  
ชาวโซเซียลอุดหนุนกาแฟ บาริสต้า “เด็กพิเศษ” จ.เชียงราย |ครูโรงเรียนเชียงรายปัญญานุกูล ผู้ดูแลร้านเชียงรายปัญญา ศูนย์ฝึกปฎิบิติอาชีพนักเรียน ขอบคุณชาวโซเซียลและนักท่องเที่ยว ทยอยมาอุดหนุนกาแฟ น้ำหวาน ฝืมือของบาริสต้าที่เป็นเด็กพิเศษ หลังจากเมื่อวานนี้ (25 มิ.ย.62) ไทยพีบีเอสนำเสนอเรื่องราวของบาริสต้าร้านเชียงรายปัญญา ที่ขายกาแฟไม่ได้สักแก้ว แม้ร้านจะตั้งอยู่ใกล้กับวัดร่องขุ่น สถานที่ท่องเที่ยวชื่อดังของ จ.เชียงราย เนื่องจากเป็นทำเลที่นักท่องเที่ยวไม่ได้เดินผ่าน จึงเกิดเป็นภาพที่น่ารักและอบอุ่น เมื่อบาริสต้าตัวน้อยตื่นเต้นรีบวิ่งออกมาต้อนรับเมื่อเห็นลูกค้าเข้าไปอุดหนุน  น.ส.อ้อยหวาน อายุ 18 ปี บาริสต้ามือหนึ่งของร้าน บอกกับทีมข่าวไทยพีบเอสว่า ดีใจที่ลูกค้าเข้าร้าน ปกติขายของแทบไมได้ เนื่องจากทำเลที่ตั้งอยู่หลังวัดร่องขุ่น ซึ่งเธอตื่นเต้นที่ได้ชงกาแฟ และย้ำว่าที่ร้านใช้วัตถุดิบอย่างดี เป็นกาแฟไม่ธรรมดา เพราะมีบาริสต้าและพนักงานต้อนรับ เป็นเด็กพิเศษหมดเลยผู้สื่อข่าวรายงานว่า ภายในร้านยังมีการจำหน่ายของที่ระลึก ที่ทำจากฝีมือเด็ก ๆ จากโรงเรียนเชียงรายปัญญานุกูล ซึ่งเป็นเด็กพิเศษ เด็กด้อยโอกาส เมื่อทีมข่าวช่วยกันอุดหนุน ทำให้เด็ก ๆ ดีใจ ช่วยกันคิดเลข นับเงิน และไหว้ขอบคุณอย่างสวยงาม พร้อมบอกว่า “ตื่นเต้นมากค่ะ ได้จับเงิน” เพราะเป็นยอดขายที่ทำได้มากในรอบหลายเดือน  ครูผู้สอน บอกว่า วันนี้ลูกศิษย์บาริสต้าตัวน้อยตื่นเต้นที่ลูกค้าเข้ามามากในรอบ 3 ปี หลังจากโรงเรียนซื้ออาคารหลังวัดร่องขุ่น ทำให้ขายของไม่ดีนัก แตกต่างกับช่วงที่ตั้งร้านอยู่บริเวณหน้าวัด เพราะลูกค้าไม่ใช่ขาประจำ นอกจากนี้ คุณครูยังกล่าวขอบคุณพลังของสังคมออนไลน์ ที่ทำให้เด็กมีโอกาสพิสูจน์ฝีมือ เพราะเด็กทุกคนได้รับการอบรมมาอย่างดี จึงอยากให้ทุกคนเปิดใจมาลองชิมฝีมือของบาริสต้าเด็กพิเศษ  สำหรับร้านกาแฟดังกล่าวมี 2 สาขา คือ ด้านหลังวัดร่องขุ่น และภายในโรงเรียนเชียงรายปัญญานุกูล ซึ่งโรงเรียนตั้งใจเปิดร้านขึ้นมาเพื่อให้เด็กกว่า 400 คน ได้ฝึกปฎิบัติให้มีอาชีพทำมาหากิน หลังจากจบการศึกษาชั้นมัธยมศึกษาปีที่ 6   
"ชิงไห่" ทะเลสาบน้ำเค็มใหญ่สุดในจีน|ทะเลสาบชิงไห่ ทะเลสาบน้ำเข็มขนาดใหญ่ที่สุดของจีน อยู่ในมณฑลชิงไห่ เนื้อที่ประมาณ 4,500 ตร.กม. เป็นอุทยานอนุรักษ์ธรรมชาติทำอย่างเข้มข้น จนมีพื้นที่ชุ่มน้ำเพิ่มขึ้น นกน้ำมีสายพันธุ์เพิ่มขึ้น และพื้นที่มนุษย์เข้าใช้ไม่เปลี่ยนแปลงผู้เขียนเดินทางไปประเทศจีนครั้งนี้ ในฐานะหนึ่งในสื่อมวลชนไทย ที่ได้รับเชิญจากสื่อของจีน คือ China Report ASEAN และ China International Publishing Group หรือ CIPG เพื่อให้ไปชมสถานที่ที่สำคัญด้านการอนุรักษ์ ทั้งอนุรักษ์มรดกทางวัฒนธรรม และมรดกทางธรรมชาติ และ “ทะเลสาบชิงไห่” คือสถานที่ที่คณะเดินทางไปดูงานด้านการอนุรักษ์มรดกทางธรรมชาติของจีนมณฑลชิงไห่ ประเทศจีน เป็นพื้นที่ที่มีทรัพยากรธรรมชาติสมบูรณ์ ทั้งแร่ธาตุ พื้นที่ทุ่งหญ้ากว้างใหญ่ทำปศุสัตว์ได้ดี รวมถึงเป็นแหล่งต้นกำเนิดของแม่น้ำสำคัญ 3 สาย คือแม่น้ำเหลือง แม่น้ำแยงซีเกียง และแม่น้ำโขง หรือ หลานชางสัมผัสแรก หลังออกจากสนามบิน พบว่า มณฑลชิงไห่ มีภูมิประเทศเป็นภูเขา หุบเขา อยู่สูงจากระดับน้ำทะเลรวมๆ ทั้งมณฑลประมาณ 3,000 เมตร สถานที่ท่องเที่ยวที่ดึงดูดนักท่องเที่ยวไปเที่ยวมากที่สุดของมณฑลนี้ คือ ทะเลสาปชิงไห่ ทะเลสาปน้ำเค็มขนาดใหญ่ที่สุดของจีนซีหนิง คือเมืองหลวงของมณฑล การไปเยี่ยมชมทะเลสาปชิงไห่ คณะออกเดินทางจากเมืองซีหนิงไปประมาณ 150 กิโลเมตร ระหว่างทางทุ่งหญ้าสีเขียวผืนใหญ่ ตัดกับสีของผักกาดก้านข้าว พืชดอกสีเหลืองสด เมื่อบวกกับอากาศเย็นสบาย ดึงดูดให้นักท่องเที่ยวอดใจไม่ได้ที่จะจอดแวะถ่ายรูปเป็นที่ระลึก  และพักเหนื่อยด้วย แคนตาลูป หวานๆ ผลไม้โดดเด่นของที่นี่ รสชาติหวานอร่อยมาก จนคณะจากประเทศไทย ชมไม่ขาดปาก และซื้อติดไม้ติดมือกลับบ้านในที่สุด ก็เดินทางมาถึงทะเลสาปชิงไห่ แทบไม่เชื่อสายตาตัวเองว่า นี่คือผืนน้ำที่เป็นทะสาปกว้างใหญ่สุดสายตา ถ้านั่งรถรอบทะเลสาป ระยะทางประมาณ 360 กิโลเมตร ในทะเลสาบ ยังมีเกาะเล็กๆ 2 เกาะอยู่ในทะเลสาบด้วย ทะเลสาบชิงไห่ เกิดจากการเคลื่อนตัวของเปลือกโลก และบริเวณนี้กลายเป็นแอ่งยุบตัว แหล่งน้ำที่อยู่ใกล้เคียง จึงไหลมารวมกันที่นี่ พื้นดิน มีแร่ธาตุหลายชนิด โดยเฉพาะมีโซเดียมสูงจึงทำให้เค็มจากธรรมชาติ จุดเด่นอีกอย่างของที่นี่ คือมีน้ำไหลเข้าอย่างเดียว ไม่เคยไหลไปภายนอกสหประชาชาติ จัดให้ทะเลสาบชิงไห่ เป็นพื้นที่ชุ่มน้ำแหล่งสำคัญของโลก ช่วงหน้าหนาวอากาศจะหนาวจัดมากถึง -30 องศา จนทะเลสาบกลายเป็นน้ำแข็ง นักท่องเที่ยวซึ่งส่วนใหญ่เป็นคนจีนเดินทางมาเที่ยวที่นี่เฉลี่ยวันละ 17,000 คน เดินทางมาจากมณฑลต่างๆ และจำนวนไม่น้อย มาที่นี่เป็นครั้งแรก มีการจัดการพื้นที่ ออกแบบให้นักท่องเที่ยวสามารถทำกิจกรรมได้หลายอย่าง เช่น แพถีบ ขึ้นบอลลูนชมวิว ขี่จักรยาน และด้วยอาณาเขตติดกับทิเบต จึงมีหลายๆ จุด ที่ให้นักท่องเที่ยวสัมผัสบรรยากาศ มีโรงแรมเกือบ 40 หลัง หลายราคา ให้นักท่องเที่ยวเลือกพักค้างคืน ราคาสูงสุดประมาณ 2,600 หยวน และถูกที่สุด 1,600 หยวน ช่วงฤดูร้อน และฤดูใบไม้ร่วง โดยเฉพาะเดือนกรกฎาคม ทัศนียภาพที่นี่จะสวยงามมาก บางวัน ทะเลสาปมีหลายสี จนถูกเรียกว่า "ทะเลสาป 7 สี"  นายซุนเจี้ยนชิง เจ้าหน้าที่ฝ่ายอนุรักษ์นกป่าเล่าให้ผู้เขียนฟังว่า ทะเลสาปชิงไห่ ได้รับเลือกให้เป็นอุทยานอนุรักษ์ธรรมชาติ ตั้งแต่ปี 1997 มาตรการอนุรักษ์ทำอย่างเข้มข้น ส่งผลให้นกกลุ่มนกน้ำเพิ่มขึ้นจาก 65 ชนิด เป็น 95 ชนิดซึ่งถือว่าเพิ่มขึ้นจำนวนมาก พื้นที่ชุ่มน้ำมีเพิ่มขึ้น ในขณะที่พื้นที่มนุษย์เข้าใช้ประโยชน์แทบไม่มีความเปลี่ยนแปลงด้วยขนาดเนื้อที่ผิวน้ำ 4520 ตารางกิโลเมตร การอนุรักษ์พื้นที่ที่นี่ จึงประกอบด้วยหลายส่วน เช่นพื้นที่ชุ่มน้ำบริเวณรอบๆ ทะเลสาบ ซึ่งเป็นพื้นที่ชุ่มน้ำที่สำคัญระดับโลก เป็นพื้นที่อุทยานอนุรักษ์ธรรมชาติ ซึ่งทั่วประเทศจีนมีอยู่ 474 แห่ง ถึงแม้ว่าได้รับการประกาศให้เป็นอุทยานอนุรักษ์ธรรมชาติในปี 1997 แต่การอนุรักษ์ได้เริ่มต้นขึ้นตั้งแต่ปี 1975 โดยการตั้งจุดสำรวจบริเวณเกาะนก กิจกรรมที่สามารถทำได้ มีทั้งการท่องเที่ยวเชิงอนุรักษ์ สัมผัสธรรมชาติ กิจกรรมวิจัยและการศึกษาดูงาน ทะเลสาบชิงไห่ยังมีจุดเด่นตรงที่การอนุรักษ์นกป่า เป็นจุดแวะพักที่สำคัญสำหรับนกที่อพยพมาจากเอเชียตะวันตกกับตะวันออก เนื่องด้วยความพิเศษของลักษณะอากาศและภูมิประเทศที่หลากหลาย ทำให้พื้นที่นี้มีความหลากหลายทางชีวภาพค่อนข้างสูง เฉพาะนก มีมากถึง 225 ชนิดปัจจุบันทะเลสาบชิงไห่เริ่มเป็นที่รับรู้อย่างกว้างขวาง เริ่มมีชื่อเสียงในฐานะแหล่งท่องเที่ยวเชิงอนุรักษ์ และธรรมชาติที่สวยงาม คุณซุนเจี้ยนชิง ยังบอกด้วยว่า คาดหวังว่าจะมีผู้คนอีกมากมายได้ตระหนักรู้ ให้ความสำคัญกับการอนุรักษ์และการพัฒนาพื้นที่แห่งนี้ รวมถึงมาท่องเที่ยวที่นี่เพิ่มขึ้น ทะเลสาบชิงไห่ ถือได้ว่าเป็นภาพสะท้อนการดูแลสถานที่ท่องเที่ยว พร้อมไปกับงานอนุรักษ์ที่จีนจริงจัง จนทำให้ทะเลสาปชิงไห่ได้รับการยอมรับ และขนานนามว่า เป็นมงกุฎของการท่องเที่ยวแห่งมณฑลชิงไห่ วรลักษณ์ อิศรางกูร ณ อยุธยา ผู้สื่อข่าวไทยพีบีเอส
ฟื้นฝ้ายตุ่ย คืนถิ่น สู่วิถีผ้าทอ “ลายน้ำเลย” หนึ่งเดียวภูหลวง|เปิดใจ “ศิรินญา ทองแบบ” ผู้ปลุกชีพชุมชนบ้านศรีเจริญ ต.เลยวังไสย์ อ.ภูหลวง จ.เลย ให้กลับมาปลูกฝ้ายตุ่ย และ เริ่มกลับมารักษาภูมิปัญญาท้องถิ่นในการทอผ้าฝ้ายภายใต้ชื่อ”ขุนน้ำเลย” จน สร้างรายได้ให้กับชุมชนและเตรียมจดคุ้มครองต้นฝ้ายโบราณ และลายผ้าน้ำเลยศิรินญา ทองแบบ ประธานวิสาหกิจชุมชนผ้าฝ้ายขุนเลย บ้านศรีเจริญ ต.เลยวังไสย์ อ.ภูหลวง จ.เลย ย้อนถึงวัยเด็กที่เคยผูกพันกับฝ้ายตุ่ยที่ห่างหายไปเกือบ 50 ปี กระทั่งกลับสู่บ้านเกิดอีกครั้งในช่วงฟองสบู่แตกทำให้ต้องออกจากงานโรงงานทอผ้าศิรินญา เล่าว่า เมื่อกลับมาที่บ้านศรีเจริญ ได้ไปเห็นชุมชนแห่งอื่นที่ทอผ้าฝ้ายกัน พอเห็นเขาทอแล้ว คิดว่าตัวเราก็มีฝีมือ และอยากสร้างรายได้ให้ชุมชน จนกลายเป็นแรงผลักดันให้เกิดการรวมกลุ่มผู้สูงอายุในชุมชน จนทำให้ภูมิปัญญาวิถีไทเลยกลับมาอีกครั้งโดยเฉพาะฝ้ายตุ่ย หรือ ฝ้ายกระตุ่ย เป็นฝ้ายพันธุ์พื้นบ้านที่ให้สีน้ำตาลอ่อนโดยธรรมชาติ มีความนุ่มกว่า ดอกจะใหญ่เดิมทุกบ้านจะปลูกไว้วิถีเดิมเมืองเลยหนาวมาก ทุกคนต้องมีต้นฝ้าย เพื่อเอามาทำผ้าห่ม ผ้านวม และใช้ในชีวิตประจำวันฝ้ายตุ่ยจะนุ่มกว่า จะดอกใหญ่  สีเข้มกว่า และเป็นพันธุ์ดั้งเดิมที่เก็บปลูกปีต่อปี มาสืบทอดมาแต่ปู่ย่าตายายไม่สูญหาย ผู้เฒ่าผู้แก่ต้องปลูกไว้ เพราะต้องใช้ฝ้ายผูกแขนเป็นวิถีของไทเลย ต้องมีตั้งแต่เกิดจนตาย และวิถีฝ้ายผูกพันกันมาจุดเริ่มต้นในวันนั้น ทำให้ปี 2561 ศิรินญา กลับมารวบรวมความรู้จากผู้เฒ่าผู้แก่ในชุมชนบ้านศรีเจริญ ที่ยังปลูกฝ้ายตุ่ย และมีความรู้เกี่ยวกับการทอผ้า มีกี่ผ้าโบราณในบ้านได้เกือบ 20 คน หลังจากวิถีเหล่านี้เริ่มลางเลือนไปเกือบ 50 ปีศิรินญา เล่าอีกว่า ไม่เพียงแค่การส่งเสริมให้กลุ่มปลูกฝ้ายตุ่ยไม่ให้สูญพันธุ์ แต่ยังการมองหาสีธรรมชาติที่ได้จากใบไม้ พืช ในท้องถิ่นของตัวเอง เนื่องจากหมู่บ้านแห่งนี้ตั้งอยู่ระหว่างป่าสงวนแห่งชาติ และเขตรักษาพันธุ์สัตว์ป่าภูหลวง พื้นต้นน้ำเลย ทำให้มีความหลากหลายของฐานทรัพยากรชีวภาพเป็นนำมาใช้เป็นต้นทุน จะถามผู้เฒ่าผู้แก่ต้นไม้ ใบไม้ หรือพืชชนิดไหนว่าสีอะไรได้บ้าง ลองผิดลองถูกกันมา พอพัฒนาสีต่างๆ จากผู้เฒ่าผู้แก่ที่ทำมา จนได้หลากหลายสี เช่น สีน้ำตาลอ่อน สีเหลือง สีม่วงจากเปลือกไม้ แต่ก็ไม่เน้นฉูดฉาด เพราะคุณสมบัติของฝ้ายตุ่ย คือจะต้องเป็นสีโทนน้ำตาล และผ้ายิ่งซักยิ่งนิ่มวันนี้ผ้าฝ้ายตุ่ยของชุมชนบ้านศรีเจริญ กลายเป็นผลิตภัณฑ์ขึ้นชื่อทั้งในรูปแบบทอเป็นผืน และแปรรูปเป็นผลิตภัณฑ์ ทั้งเสื้อ ผ้าพันคอ หมวก และผ้าเป็นผืน ภายใต้ชื่อ ขุนน้ำเลย สร้างรายได้ให้กับชุมชนได้เป็นอย่างดี มีการจัดการรายได้เข้าชุมชนโดยการหักเงินเข้ากลุ่ม 20 บาทต่อ 100 บาท และแบ่งเป็นค่าใช้จ่ายคต่างๆ ส่วนอีก 10 บาทจะเป็นค่าขนส่งให้ลูกค้า โดยผู้สูงอายุที่มารับจ้างเข็นฝ้ายจะได้กิโลกรัมละ 200 บาทตรงกับคำบอกเล่ายายบน สินสีหา ชาวบ้านศรีเจริญในวัย 64 ปี ที่บอกว่าฝ้ายตุ่ย และการทอผ้าหายมันหายไปนาน เพราะคนไม่อยากทำแล้ว เพราะขั้นตอนยุ่งยากและฝ้ายตุ่ยเองไม่มีมูลค่าอะไร แต่หลังจากมีโครงการนี้มา คนแก่เริ่มเห็นความสำคัญ ถ่ายทอดงานที่แต่ละคนถนัด และทำเป็นมารวมกันทำงาน ช่วยกันรักษาภูมิปัญญาไม่ให้หายไปอีก ศิรินญา บอกว่า รู้สึกภูมิใจที่ฝ้ายตุ่ย กลายเป็นผลิตภัณฑ์ที่สร้างความภูมิใจให้กับคนในชุมชน ซึ่งนอกจากจะทำให้ผู้เฒ่าผู้แก่เริ่มอบอุ่น ลูกหลานกลับไปถามภูมิปัญญาก็เล่าให้ฟังหมด ซึ่งเป็นความคาดหวังที่ตัวเองอยากให้ภูมิปัญญาของปู่ย่าตายายสืบทอดอยู่ เหมือนกับคำขวัญว่าเมืองดอกฝ้ายบาน อยากให้ดอกฝ้ายของเรายังอยู่คู่กับเมืองวิถีไทเลย  นอกจากนี้ ยังเตรียมยื่นเรื่องกระทรวงพาณิชย์ขึ้นทะเบียนคุ้มครองต้นฝ้ายตุ่ย ที่เป็นฝ้ายพันธุ์พื้นเมือง และขอขึ้นทะเบียนสิ่งบ่งชี้ทางภูมิศาสตร์ (GI) การออกแบบลายผ้า "ลายน้ำเลย" ที่เป็นลายฝ้ายทอมือแห่งแรก ของชุมชนบ้านศรีเจริญ ที่เพิ่งคิดค้นลายใหม่ขึ้นมาสำเร็จ โดยมีสำนักงานพัฒนาเศรษฐกิจจากฐานชีวภาพ (เบโด้) ช่วยต่อยอดความรู้ ส่งเสริมความเข้มแข็งของชุมชน และจัดการตลาดแบบยั่งยืนรูปแบบรักษาสิ่งแวดล้อมและทรัพยากรธรรมชาติที่เป็นต้นทุนของผลผลิตเหล่านี้นางจุฬารัตน์ นิรัติศยกุล ผอ.สำนักงานพัฒนาเศรษฐกิจจากฐานชีวภาพ (เบโด้) บอกว่าจากการลงพื้นที่ชุมชนบ้านศรีเจริญ ต.เลย์วังไสย์ จะเป็นหมู่บ้านตัวอย่าง ที่ต้องการเป็นพื้นที่นำร่อง ณ ถิ่นที่มีความหลากหลายทางชีวภาพ และมีภูมิปัญญาท้องถิ่น ซึ่งถือเป็นจุดแข็งของการพัฒนาและเรียนรู้ และนำมาพัฒนาเป็นสินค้าและบริการที่ทำให้พี่น้องมีรายได้นอกจากนี้ยังนำนวัตกรรมความรู้มาสร้างให้เป็นสินค้าที่มีมาตรฐานตามที่ผู้บริโภคต้องการ และสุดท้าย หาช่องทางการตลาดและสร้างความคุ้มครองในสิ่งที่พี่น้องคิดมาเป็นทรัพย์สินทางปัญญา ที่ไม่ถูกนำใช้หรือหาประโยชน์จากผู้ประกอบการโดยไม่มีการแบ่งปัน  นางจุฬารัตน์ นิรัติศยกุล ผอ.เบโด้นางจุฬารัตน์ นิรัติศยกุล ผอ.เบโด้ กลไกที่เบโด้ นำมาใช้ คือสำรวจเรียนรู้เพื่อให้รู้ว่าความหลากหลายทางชีวภาพ เป็นต้นทุนวัตถุดิบ นำกระบวนการผลิตที่พัฒนาสินค้าที่มีคุณภาพ เมื่อมีรายได้ต้องปันกลับไปสู่ฐานทรัพยากร  จากนั้นจะจดความคุ้มครองเพื่อรักษาความลับทางการค้าของชุมชน เป็นอีกมติที่จะบันทึกไว้หากใครนำไปใช้ประโยชน์ปัจจุบันบ้านศรีเจริญ ถือเป็นชุมชนต้นแบบที่ใช้ "ท่องเที่ยวชีวภาพ" เป็นช่องทางการตลาดเริ่มมีนักท่องเที่ยวต่างถิ่นรู้จักทยอยเข้าเที่ยวชมหมู่บ้านต่อเนื่อง โดยชุมชนรู้สึกภาคภูมิใจดูแลปกปักรักษาทรัพยากรชีวภาพในท้องถิ่นของตนเอง ที่สำคัญยังสร้างรายได้จากกิจกรรมต่างๆ โดยไม่ต้องเดินทางไปในพื้นที่ห่างไกล และผลผลิตในชุมชนสามารถสร้างรายได้  
ปีนี้หนาวแน่ แนะเตรียม 3 สิ่งให้พร้อม ก่อนที่อากาศหนาวมาเยือนแล้วราคาจะพุ่ง |ความผิดปกติที่เกิดขึ้นในช่วง 23-26 กันยายน (หนาวหลงฤดู) หรือฤดูหนาวอยากบอกให้พวกเราเตรียมพร้อม อากาศหนาวเย็นช่วงก่อนสิ้นเดือนกันยายน ยังไม่ใช่การเข้าสู่ฤดูหนาวอย่างแท้จริง แต่..เป็นเพียงความผิดปกติของฤดูกาล ซึ่งน่าจะถูกจริตกับคนไทยในยุคที่คุ้นเคยกับกิจกรรม “พรีออเดอร์” (Pre Order)  ”พรีเวดดิ้ง” (Pre Wedding)  สำหรับปรากฏการณ์ ”หนาวหลงฤดู” ที่เกิดขึ้นในปีนี้ จะขออนุญาตเรียกแบบขำ ๆ ว่าเป็นการ “พรีวินเทอร์” (Pre Winter) ของฤดูหนาวที่ยังไม่เกิดขึ้นจริงการเตรียมความพร้อมแต่เนิ่นๆ จะช่วยให้เราไม่ต้องจ่ายค่าเสื้อกันหนาวในราคาแพงเหมือนอย่างในบางปีซึ่งอากาศหนาวมาถึงในช่วงที่เสื้อหนาวขาดตลาด และทำให้เราต้องซื้อเสื้อหนาวในราคาที่แพงเกินจริงสำหรับอากาศหนาวในบ้านเราซึ่งเป็นประเทศร้อนชื้น อากาศไม่ได้หนาวจัดเหมือนอย่างประเทศในแถบยุโรป ดังนั้นการเตรียมอุปกรณ์กันหนาวในบ้านเราพร้อมตัวอย่างที่เลือกมาให้ชมเพื่อช่วยสร้างแรงบันดาลใจสำหรับฤดูหนาวนี้เป็นได้ทั้งเครื่องแต่งกายและเครื่องประดับในชิ้นเดียว    เสื้อกันหนาวที่ผ้าไม่หนามาก ถือเป็นไอเท็มยอดฮิตอีกชิ้นที่สาว ๆ แทบทุกคนจะต้องมี   หมวกไหมพรม หรือ หมวกทรงใหญ่ ๆ นอกจากจะช่วยกันลมไม่ให้ศีรษะเย็นแล้ว ยังเหมาะสำหรับแฟชั่นสตรีทสไตล์  ขอบคุณ : ภาพและข้อมูล winter-outfits-street-style (จากเว็บ shopspotter.in.th)  https://shopspotter.in.th/content/winter-outfits-street-styleเพิ่มเติม : fall-winter-fashion-trends (จากเว็บ glowsly.com)https://glowsly.com/fall-winter-fashion-trends/?fbclid=IwAR3e4YMj4co5J2rmUipU2INgAz091Ye2Em4w8yrYswI2KPR-6qkPKW1khSA  
ค้นหาเสน่ห์ประวัติศาสตร์ผ่าน "วังหน้านฤมิต" ดิจิทัล|ไทยพีบีเอสออนไลน์ สัมภาษณ์พิเศษ "คุณใหม่" ท่านผู้หญิงสิริกิติยา เจนเซน กับเป้าหมายนิทรรศการ “วังหน้านฤมิต ในมิติแห่งกาลเวลา” ในรูปแบบดิจิทัลผ่าน Google Arts & Culture กับการศึกษาประวัติศาสตร์ผ่านบทบาทนักอักษรศาสตร์ฯ กรมศิลปากรแนวคิดการนำเทคโนโลยีมาใช้เล่าเสน่ห์ทางประวัติศาสตร์ที่อาจเป็นเรื่องยากในมุมมองใหม่ให้ใกล้ตัวมากยิ่งขึ้นของ "คุณใหม่" ท่านผู้หญิงสิริกิติยา เจนเซน ในฐานะผู้อำนวยการโครงการการศึกษาสันนิษฐานรูปแบบพระราชวังบวรสถานมงคล (วังหน้า) และสื่อความหมายด้วยเทคโนโลยี กรมศิลปากร ไม่บ่อยครั้งนักที่คนเราจะมีโอกาสได้เข้าไปสัมผัสบรรยากาศในวัง แต่วันนี้ทุกคนสามารถมองเห็นและได้ยินเรื่องราวของ “วังหน้า” ในหลายมิติ ผ่านนิทรรศการ “วังหน้านฤมิต ในมิติแห่งกาลเวลา” ในรูปแบบดิจิทัลผ่าน Google Arts & Culture เพียงปลายนิ้วสัมผัส“วังหน้า” หรือพระราชวังบวรสถานมงคล ซึ่งมี 2 ความหมาย คือ ที่ประทับของบุคคลที่มีสถานะรองลงมาจากพระมหากษัตริย์ และผู้ดำรงตำแหน่งกรมพระราชวังบวรสถานมงคล หรือที่เรียกว่า พระมหาอุปราช ในสมัยกรุงศรีอยุธยา ซึ่งตำแหน่งวังหน้านี้ปรากฏครั้งแรก ตั้งแต่สมัยกรุงสุโขทัย ในช่วง พ.ศ.2028 ประวัติศาสตร์ที่ยาวนาน เต็มไปด้วยความซับซ้อนของเงื่อนเวลา ที่แม้แต่คนเรียนประวัติศาสตร์ไทยมาตั้งแต่เด็กก็คงไม่ใช่เรื่องง่าย เรื่องราวที่น่าค้นหาเหล่านี้จึงกลายเป็นความท้าทายของ “คุณใหม่” ที่ไม่ได้โตในเมืองไทยส่วนตัวแทบไม่มีพื้นฐานประวัติศาสตร์ในพื้นที่นี้มาก่อน ตอนแรกรู้เพียงว่าวังหน้าเคยเป็นท้องพระโรง แต่พื้นที่ตรงนี้มีประวัติศาสตร์ที่ซับซ้อน เพราะไม่ได้มีประวัติศาสตร์เพียงยุคเดียว เพราะจริงๆ สถานที่ตรงนี้มีมาก่อนสมัยรัตนโกสินทร์ เพราะเป็นพื้นที่ที่มีวัด มีคน มีเรื่องราว จึงต้องการถ่ายทอดประวัติศาสตร์ที่ไม่ได้มีระนาบเดียว แต่สามารถเล่นและสนุก ด้วยการเลือกเทคโนโลยีเข้ามาช่วยให้มีหลายมิติ อย่างภาพห้องก็ให้สามารถมองเห็นได้ทุกมุมมอง ซึ่งมีผลต่อความรูสึกของคนที่เข้ามาดูมากนอกจากนี้ ยังต้องการจะถ่ายทอดเรื่องราวเหล่านี้ให้ทุกคนเข้าใจโดยไม่ใช่แค่การอ่านเพียงอย่างเดียว แต่มีการเลือกใช้สี จัดแสง โดยเน้นใช้แสงธรรมชาติ เพื่อให้มีการปรับเปลี่ยนจากเช้าจรดเย็น เวลาที่เปลี่ยนไป ทำให้ห้องนั้นมีมิติมากขึ้นภาพที่ปรากฏอยู่ในนิทรรศการดิจิทัล ก็เป็นภาพจากกล้องฟิล์ม หลายคนก็ถามทำไมคุณใหม่ชอบใช้กล้อง เพราะรู้สึกว่า ภาพที่ถ่ายจากกล้องฟิล์ม ไม่จำเป็นต้องพูดอะไร ไม่จำเป็นต้องอ่านอะไร เพียงแค่มองภาพถ่ายก็สามารถที่จะเข้าใจ และเกิดความรู้สึกขึ้นมาในใจได้ทันที ซึ่งใช้ความพิเศษของเทคโนโลยีเข้ามาช่วยผสมผสานทุกรายละเอียดเหล่านี้ให้เหมือนกับนิทรรศการจริงมากที่สุดด้วยการทำงานของคุณใหม่ ในฐานะนักอักษรศาสตร์ฯ สำนักวรรณกรรมและประวัติศาสตร์ กรมศิลปากร อีกหนึ่งเป้าหมายหลักในการถ่ายทอดประวัติศาสตร์ผ่านมุมมองใหม่ๆ เพื่อต้องการกระตุ้นให้คนสนใจวัฒนธรรมและประวัติศาสตร์ไทย และหันมาทำงานเกี่ยวกับวัฒนธรรมการเลือกแพลตฟอร์มให้คนเข้าถึงได้ โดยใช้เทคโนโลยี เป็นเทคนิคที่จะเข้าถึงกลุ่มเป้าหมายอย่างเยาวชนตั้งแต่เด็กมัธยมฯ จนถึงคนวัย 30 ปี เพื่อกระตุ้นให้คนคิดว่าประวัติศาสตร์เป็นเรื่องที่อยู่ในชีวิต เป็นเรื่องที่เกี่ยวข้องกับตัวเอง ไม่ได้เป็นแค่สิ่งที่เข้าถึงยาก และที่สำคัญ คือ ประวัติศาสตร์เป็นสิ่งที่ค้นหาได้ไม่สิ้นสุดคุณใหม่ เปิดเผยว่า จิตรกรรมฝาผนังเป็นสิ่งที่ชื่นชอบมากที่สุดเวลาลงพื้นที่ศึกษาประวัติศาสตร์ แม้จะมีโอกาสได้เข้าพื้นที่ทุกวัน ซึ่งเป็นพื้นที่ที่เคยเห็นตั้งแต่เด็กๆ แต่กลับมองข้ามประวัติของพื้นที่ตรงนี้ เมื่อก่อนนี้วังหน้าแห่งนี้เป็นวังที่ยิ่งใหญ่และสร้างขึ้นพร้อมกับวังหลวง แต่ทำไมถึงหลงลืมไป ซึ่งสิ่งนี้อาจเป็นเสน่ห์อย่างหนึ่งของวังหน้าที่รอให้คนได้ค้นหาการเริ่มต้นศึกษาประวัติศาสตร์ความรู้ที่อาจจะมีแค่ 20% ทำให้เข้าใจว่าการทำงานด้านนี้มันเป็นระนาบเดียว แต่พอได้เข้ามาเรียนรู้ เข้ามาคุยกับคน คุยกับศิลปิน นักประวัติศาสตร์ สถาปนิก ซึ่งทำให้เห็นว่าแม้จะเป็นเรื่องเดียวกัน แต่ละคนกลับมีมุมมองที่ไม่เหมือนกัน เพราะที่สิ่งที่แต่ละคนสนใจไม่เหมือนกัน จนการเรียนรู้ประวัติศาสตร์กลายเป็นเรื่องที่สนุกจริงๆ ประวัติศาสตร์ที่ไม่ใช่เรื่องที่มีอยู่แต่ในหนังสือ แต่สามารถที่จะเรียนผ่านดนตรี จึงมีการชวนวงดนตรี “สวนพลู” เข้าไปร้อง เพื่อประกอบในนิทรรศการให้มีมิติมากยิ่งขึ้น อย่างชาวต่างชาติที่ไม่เข้าใจภาษาไทย ถ้าเขาได้ฟังดนตรีก็จะเข้าถึงประวัติศาสตร์ได้โดยไม่ต้องท่องจำทั้งนี้ ทุกคนสามารถสัมผัสประวัติศาสตร์ในหลากมิติเพื่อให้เข้าถึงและเข้าใจได้มากขึ้น ผ่านนิทรรศการ “วังหน้านฤมิต ในมิติแห่งกาลเวลา” ในรูปแบบดิจิทัล ที่แบ่งเนื้อหาออกเป็น 4 ตอน รวบรวมผลงานสร้างสรรค์จำนวน 138 รายการ พร้อมด้วยภาพ Street View สำหรับการสำรวจ “วังหน้า” ในมุมมองต่างๆ จำนวน 4 ภาพ โดยมีไฮไลต์ที่น่าสนใจ ดังนี้โดยผู้ที่สนใจสามารถชมนิทรรศการ “วังหน้านฤมิต ในมิติแห่งกาลเวลา” ในรูปแบบดิจิทัล ได้บนเว็บไซต์ Google Arts & Culture หรือแอปพลิเคชัน Google Arts & Culture ทั้งบนระบบ iOS และ Android 
ลมหายใจ “มโนราห์” เมืองตรัง |นักวิจัยท้องถิ่น จ.ตรัง สำนักงานคณะกรรมการส่งเสริมวิทยาศาสตร์ วิจัยและนวัตกรรม (สกสว.) พลิกฟื้นมโนราห์ อ.นาโยง จ.ตรัง โดยรวมเยาวชนลูกหลานคณะมโนราห์ สานต่อลมหายใจศิลปะโบราณนับร้อยปีไม่ให้สูญหาย เสียงเพลงออกพราน ขับกล่อมผสานกันลงตัว ตามจังหวะของปี่นอก ตัดกับเสียง ทับ กลอง โหม่ง บอกว่าถึงเวลาโชว์รำมโนราห์ ศิลปะการแสดงโบราณชาวใต้เด็กน้อย ใส่โจงกระเบนสีแดง สวมหน้ากากหน้าพราน ชี้นิ้วย่างกราย ตามจังหวะดนตรีที่เร้าใจ แม้จะดูเก้ๆ กังๆ ตามประสาเด็ก แต่ก็เรียกรอยยิ้มกับแขกที่มารอชมส่วนหลังฉากแสดง นักแสดง 6 ชีวิต หลังจากผ่านการไหว้ครู ต่างช่วยกันแต่งหน้า ทำผมสวมชุดมโนราห์ที่ทำจากลูกปัด สีสันสดใส ตัดกับหน้าตาที่แต่งเข้ม พร้อมโชว์การแสดงชุดคล้องหงส์ นายศุภวัฒน์ สิริรักษ์ เยาวชนบ้านนาโยง จ.ตรังลูกหลานเชื้อสายครูมโนราห์ ถ่ายทอดเรื่องราว ความประทับใจ หลังเขาได้รับการฝึกฝนมานานกว่า 6 ปี รำโนรามา 6 ปีตั้งแต่ ม.1 จนจบ ม.6 ส่วนหนึ่งเพราะความชอบส่วนตัว และที่บ้านมีเชื้อสายมโนราห์ ไปดูตั้งแต่เด็กมีความชอบ อยากใส่ชุด พอได้ใส่ก็เป็นความชอบส่วนตัว จึงได้ฝึกจนได้แสดงมาจนถึงตอนนี้จนได้ออกแสดงรำมโนราห์ในระดับจังหวัดมาหลายเวที หากถามถึงเสน่ห์ที่แตกต่างของการรำมโนราห์ ศุภวัฒน์ บอกว่ามโนราห์เมืองตรัง เวลาตีท่า ถ้อยคำ จะมีลูกไม้ 3 เป็นท่าเอกลักษณ์แล้วแต่คณะนักแสดงที่จะมีท่าเอกลักษณ์ของตัวเอง เขาบอกว่า รำมโนราห์แตกต่างจากนาฎศิลป์แขนงอื่นๆ จะมีลูกปัดที่ต้องร้อยด้วยมือเท่านั้น กว่าจะเป็นชุดหนึ่งชุดต้องทำจากมือที่ปราณีตที่บ้านมีหิ้งบูชามโนราห์ เมื่อก่อนที่สืบตายายโนรา เป็นคณะมโนราห์ แต่พอยุคสมัยเปลี่ยนไม่ได้สืบทอด กระทั่งสุดท้ายก็มาเป็นผม เรียกว่าถ้ามีเชื้อสายต้องสืบทอด ถ้าไม่รับเหมือนให้สิ่งที่ดีงามเราไม่รับ ก็ไม่ดี แต่ส่วนตัวก็สืบทอดและยังต้องการสืบสานมโนราห์ไม่ให้สูญหาย  ตรัง เป็นจังหวัดหนึ่งในภาคใต้ที่มีคณะมโนราห์มาก และมีประวัติศาสตร์ยาวนานกว่า 100 ปี จนมีวลีที่คนต่างจังหวัดมักพูดถึงชาวตรังว่า "มาแต่ตรัง ไม่หนังก็โนรา” บรมครูโนราตรังมีชื่อเสียงโด่งดังเป็นที่รู้จักหลายท่าน อาทิ ขุนศรัทธาใจภักดิ์ (โนราศรีเงิน) โนราเติม อ๋องเซ่ง และโนราแป้นเครื่องงาม“มโนราห์หรือโนรา” เป็นศิลปะการแสดงพื้นเมืองเฉพาะของภาคใต้ เป็นศาสตร์การแสดงชั้นสูง และมีบทบาทต่อวิถีคนใต้เป็นอย่างมาก คนที่รำโนราเป็นต้องเก่ง มีความสามารถรอบด้าน และไม่ใช่ทุกคนที่จะเป็นโนราได้ เพราะโนรา คือคนที่ถูกเลือกจากสิ่งศักดิ์สิทธิ์ คือ ครูหมอโนรา สมัยก่อนโนราเป็นอาชีพที่มีเกียรติและศักด์ศรี ไปที่ไหนมีแต่คนต้อนรับเสมือนหนึ่งเป็นขุนนาง ข้าหลวง เนื่องจากผู้ที่เป็นโนรา นอกจากจะสร้างรายได้แล้วยังได้รับการเชิดหน้าชูตามีผู้คนนับถืออย่างกว้างขวาง ก่อนหน้านี้ในปี 2547 ศูนย์ประสานงานวิจัยเพื่อท้องถิ่นจังหวัดตรัง ภายใต้การสนับสนุนของสำนักงานกองทุนสนับสนุนการวิจัย (สกว.)ได้สนับสนุน โครงการวิจัยแนวทางการสืบสานศิลปะพื้นบ้านมโนราห์โคกสะบ้า  ซึ่งเป็นตำบลที่มีคณะมโนราห์มากที่สุดใน อ.นาโยง คือ มีมากถึง 9 คณะผลการวิจัยในครั้งนั้น ทำให้โนราโคกสะบ้าได้รับความสนใจจากคนในชุมชนและบุคคลภายนอกอย่างกว้างขวาง เป็นยุคสมัยที่ผู้คนกลับมานิยมโนรากันอีกครั้ง ทำให้มีคณะมโนราห์ในตำบลเพิ่มมากขึ้น เกิดการแลกเปลี่ยนเรียนรู้ร่วมกันระหว่างมโนราห์ต่างคณะ เกิดการยอมรับซึ่งกัน  จากที่ในอดีตโนรา มักประชันโรงกันอยู่เสมอ หลายคณะจึงเป็นคู่แข่งทางศิลปวัฒนธรรม การแสดงบางอย่างต้องใช้พิธีกรรมและอย่างอื่นควบคู่ จึงไม่ต้องการเปิดเผย แต่เมื่อได้เข้าสู่กระบวนการวิจัย ทำให้มีการแลกเปลี่ยนความรู้ระหว่างกัน ยอมรับความแตกต่าง และนับถือซึ่งกัน ในฐานะลูกหลานครูหมอโนราสายเดียวกัน และผลักดันสู่หลักสูตรของโรงเรียน เกิดเป็นแหล่งเรียนรู้บ้านมโนราห์โคกสะบ้า เป็นที่ศึกษาเรียนรู้ให้กับเด็กเยาวชนและบุคคลภายนอก ทั้งหมดถือเป็นปรากฏการณ์ใหม่ที่เกิดขึ้นจากงานวิจัย ทำให้โครงการฯได้รับคัดเลือกเป็นโครงการวิจัยเด่นของ สกว.ในปี 2549   ครูราตรี หัสชัย นักวิจัยบ้านมโนราห์ อ.นาโยง จ.ตรัง บอกว่า รวบรวมองค์ความรู้เกี่ยวกับคณะมโนราห์ใน อ.นาโยง จ.ตรัง โดยเก็บบันทึกข้อมูลคณะมโนราห์ทั้งหมดในอำเภอนาโยง พบว่ามีจำนวน 21 คณะ กระจายอยู่ทุกตำบล แบ่งเป็นคณะมโนราห์โบราณ 20 คณะ และคณะมโนราห์แบบประยุกต์ หรือการแสดงมโนราห์ควบคู่กับวงดนตรีลูกทุ่ง 1 คณะ การเก็บและบันทึกข้อมูลใช้วิธีการสัมภาษณ์ ดูการแสดงจริง และสัมภาษณ์นักแสดง ครูโนรา ครูราตรี บอกว่า นักศึกษา กศน.ที่ร่วมเป็นทีมวิจัยที่เข้ามาร่วมโครงการยังได้หัดรำมโนราห์ จนสามารถออกแสดงตามงานต่างๆได้ เป็นความสามารถพิเศษ สร้างรายได้เลี้ยงตัวเอง ใช้เวลาว่างให้เกิดประ โยชน์ และเป็นส่วนหนึ่งในการสืบทอดศิลปะมโนราห์นอกจากนี้ครูราตรี บอกอีกว่า บทแสดงเรากำหนดไม่ได้ว่าอันไหนจะดีสุด ในงานพิธีกรรมจะทำตามขนบ แต่อย่างรำโชว์ เราจะคัดนักแสดง เช่น การแสดงคล้องหงส์ ถ้าไปออกงาน รำ 12 ท่า และเล่นบทตามกลอน บทโบราณ เช่น ท่าปฐม และถ้าผู้แสดงเก่งขับกลอนสดได้ ก็จะเล่นกลอนสด และขับโต้กันระหว่างคน 2 คน ครูราตรี บอกว่า เราหาความรู้มาแล้วถ้าเอาวางไว้ไม่ได้เกิดประโยชน์ และอยากมาถ่ายทอดให้เด็ก เช่น การร้อยลูกปัด และมาสอนเด็กในโรงเรียน สอนให้เขาสืบสาน แต่สมัยก่อนพาตาย คือตายไปกับตัว พอเราได้ศึกษามา จึงอยากให้ศิลปะโบราณนี้ยังอยู่ต่อไปข้อค้นพบสำคัญคือสำหรับคนนาโยงโนรา มิได้เป็นเพียงการแสดง หากแต่เป็นสัญลักษณ์ เป็นสื่อกลาง ระหว่าง ครูหมอโนรา กับเจ้าของบ้านหรือลูกหลานที่มีเชื้อสายโนรา ครูหมอโนราเป็นสิ่งศักดิ์สิทธิ์ประจำบ้าน เป็นที่ยึดเหนี่ยวจิตใจ เป็นที่พึ่ง เป็นศูนย์กลางในการรวมพลังของผู้คน ที่เกิดสำนึกร่วมของ ความเป็นพวกเดียวกัน เรียกได้ว่าเป็นสิ่งศักดิ์สิทธิ์ที่มีอิทธิพลต่อความเชื่อ ความศรัทธา เกี่ยวพันกับวิถีชีวิตตั้งแต่เกิดจนตายสิ่งที่อยากเห็นคือ ไม่ต้องการให้ศิลปะมโนราห์สูญหาย ถ้าไม่มีคนมาสืบทอด ก็จะสูญหาย งานวิจัย เราก็จบตรงนี้ ตั้งธงไว้ว่าบ้านมโนหรา์ จะเป็นเป็นแหล่งท่องเที่ยวทางวัฒนธรรม โดยเฉพาะการแสดงมโนราห์ ต้องการให้เด็กที่ไม่มีงานทำ อยู่นอกโรงเรียนดึงเข้ามาอยู่ตรงนี้ ชุมชนมาขายของ ลูกหลานมาเล่นโนราห์ จะมีรายได้ ใครๆก็นำเงินมาที่ชุมชน     
คุณตาวัย 76 ปี เสียเงินครึ่งล้านสมัครวิ่งมาราธอน|ไทยพีบีเอส เปิดใจ "สมเกียรติ จินดากุล" ที่ยอมเสียค่าสมัครครึ่งล้านบาทลงงานวิ่งมาราธอนมาร่วม 20 ปี แม้จะเข้าเส้นชัยเป็นคนสุดท้ายหลายรายการ แต่สิ่งที่หวัง คือ สุขภาพที่แข็งแรง และไม่ตกงาน แม้จะอายุ 76 ปี ปัจจุบันนี้การออกกำลังกาย วิ่งมาราธอนกลายเป็นกีฬา ที่ได้รับความนิยมของคนทุกเพศทุกวัยของคนไทย หลายคนยอมจ่ายเงินสมัครวิ่งแทบทุกสนาม เพราะต้องการสุขภาพที่ดี และได้รู้จักเพื่อนใหม่ในสนามวิ่ง รวมถึงได้ใกล้ชิดนักวิ่งเซเลปชื่อดัง ที่จะมาร่วมวิ่งในสนามใหญ่ๆอีกด้วย และบางคนหากเตรียมตัวฝึกซ้อมาอย่างดี ก็อาจจะได้เงินรางวัลติดไม้ติดมือกลับไปด้วยก้าวแรกของการออกมาวิ่งหลายคนนั้นต่างกัน อาจจะออกมาวิ่งเพราะสุขภาพไม่ดี วิ่งตามเพื่อนก็มี แต่กลับนักวิ่งมาราธอนคนนี้ ที่ทีมข่าวไทยพีบีเอสจะพามาทำความรู้จัก กลับเริ่มวิ่งเพราะ “ไม่อยากตกงาน”ปฎิเสธไม่ได้ว่านักวิ่งหลายคน ต้องรู้จักนักวิ่งเน็ตไอดอลคนนี้ เขาคือ นายสมเกียรติ จินดากุล วัย 76 ปี ชาวกรุงเทพมหานคร เจ้าของฉายาคุณตานักวิ่งมาราธอน เริ่มวิ่งตั้งแต่อายุ 50 ปี วิ่งมาร่วม 20 ปีแล้ว เสียเงินค่าสมัครนับครึ่งล้านบาท จุดเปลี่ยน คือการทำงานจากนั้นสมเกียรติก็เริ่มวิ่งทีละก้าว เขาบอกว่าไม่เคยเสียดายเงิน สมัครวิ่งมาราธอนนับครึ่งล้าน เพราะมันคุ้มค่ากับสิ่งที่เขาได้รับมา การวิ่งทำให้เขาไม่ตกงาน แม้อายุจะ 76 ปี แล้ว แต่บริษัทยังเลือกจ้างงานต่อ เพราะสุขภาพยังแข็งแรงดี ไม่เป็นภาระของเพื่อนร่วมงานอีกด้วยไม่ว่าสนามวิ่งจะใกล้หรือไกล สมเกียรติบอกว่า จะพยายามไปวิ่งทุกสนาม เขาผ่านการวิ่งมามากกว่า 1 พันสนามแล้ว ได้รับเหรียญมากมาย รวมทั้งโล่รางวัล จากการวิ่งเข้าเส้นชัยติด 1 ใน 5 รุ่น 70 UP ส่วนระยะที่ลงวิ่ง คือ มินิมาราธอน 10.5 กิโลเมตร ใช้เวลาประมาณ 1 ชั่วโมง 50 นาที สมเกียรติบอกว่า ถึงจะวิ่งช้า แต่วิ่งจริงไม่มีโกง ไม่มีเดินลัดสนาม ไม่เคยหยุดระหว่างทาง แม้ทุกสนามที่เข้าร่วมวิ่งจะเข้าเส้นชัยเป็นคนสุดท้ายตลอดทุกวันนี้สมกียรติยังคงวิ่งทุกวันเช้าและเย็น ก่อนไปทำงานจะตื่นตั้งแต่ตี 5 ครึ่ง วิ่ง 1ชั่วโมง หลังจากเลิกงานก็จะวิ่งอีก 1 ชั่วโมงทำทุกวัน ไม่รู้จักเหน็ดเหนื่อย ออกเท่าที่ร่างกายรับได้ ไม่กดดันตัวเอง จากการพูดคุยกับไทยพีบีเอส เขายังจำได้อย่างแม่นยำ ไม่มีหลงลืม ทำให้ทุกครั้งที่ออกจากบ้านไปวิ่งกับเพื่อนๆ ครอบครัวไม่เคยกังวล เพราะเชื่อว่าไม่มีการหลงลืม หรือเป็นโรคอัลไซเมอร์ เหมือนกับผู้สูงอายุในวัยเดียวกันมักประสบปัญหานี้แม้จะผ่านมากว่าพันสนามแล้ว แต่มีอีกหนึ่งสนามที่สมเกียรติบอกว่า อยากจะร่วมวิ่งสักครั้งในชีวิต คือ อยากมีโอกาสวิ่งร่วมกับ “ตูน บอดี้สแลม” โครงการก้าวคนละก้าว เนื่องจากตูนเป็นรุ่นน้องสวนกุหลาบ จึงอยากจะร่วมวิ่งในเส้นทางเดียวกัน เพื่อร่วมสมทบทุนสร้างโรงพยาบาล และซื้ออุปกรณ์การแพทย์  
กรุงเทพฯ - สุโขทัย ติดโผ 66 เมืองสร้างสรรค์แห่งใหม่ของยูเนสโก|กรุงเทพมหานคร - สุโขทัย ได้รับเลือกติดโผ 66 เมืองเครือข่ายเมืองสร้างสรรค์แห่งใหม่ของยูเนสโก ปี 2019 ในฐานะห้องปฏิบัติการด้านความคิดและการสร้างนวัตกรรม เพื่อพัฒนาชุมชนเมืองอย่างยั่งยืนวันนี้ (1 พ.ย.2562) ผู้สื่อข่าวรายงานว่า เว็บไซต์องค์การศึกษา วิทยาศาสตร์และวัฒนธรรมแห่งสหประชาชาติ หรือ ยูเนสโก ได้ประกาศ  66 เครือข่ายเมืองสร้างสรรค์แห่งใหม่ของยูเนสโก (Creative Cities Network) โดยผู้อำนวยการทั่วไปของยูเนสโก ระบุว่า ในฐานะห้องปฏิบัติการด้านความคิดและการสร้างนวัตกรรม นำมาซึ่งการมีส่วนร่วมอย่างเป็นรูปธรรม เพื่อให้บรรลุเป้าหมายในการพัฒนาชุมชนเมืองอย่างยั่งยืนสำหรับ 66 เมืองสร้างสรรค์ใหม่ของยูเนสโกนั้น พบว่า เมืองในประเทศไทยได้รับเลือก 2 จังหวัด ได้แก่ กรุงเทพมหานคร ได้รับเลือกเป็นเมืองสร้างสรรค์แห่งใหม่ สาขาออกแบบ (Design) ขณะที่ จ.สุโขทัย ได้รับเลือกเป็นเมืองสร้างสรรค์แห่งใหม่ สาขาหัตถกรรมและศิลปะพื้นบ้าน (Crafts and Folk Art)ขณะที่ประเทศในเอเชียก็ได้รับเลือกหลายเมือง ทั้งอาซาฮิกาวะของญี่ปุ่น เมืองเซบูของฟิลิปปินส์ และกรุงฮานอย ประเทศเวียดนาม ได้รับเลือกในสาขาออกแบบ ส่วนเมืองไฮเดอราบัด อินเดีย ได้รับเลือกสาขากรรมวิธีผลิตอาหาร นอกจากนี้เมืองมุมไบ ประเทศอินเดีย ยังได้รับเลือกในสาขาภาพยนตร์อีกด้วย และเมืองชินจู ประเทศเกาหลีใต้ ได้รับเลือกในสาขาหัตถกรรมและศิลปะพื้นบ้าน ส่วนเมืองวอนจู ได้รับเลือกในสาขาวรรณกรรม สำหรับประเทศจีน เมืองหนานจิง ได้รับเลือกในสาขาวรรณกรรม ส่วนหยางโจว ได้รับคัดเลือกในสาขากรรมวิธีผลิตอาหาร ทั้งนี้ ปัจจุบันเครือข่ายเมืองสร้างสรรค์ของยูเนสโก มีจำนวน 246 เมือง โดยเมืองสมาชิกที่เป็นส่วนหนึ่งของเครือข่ายมาจากทุกทวีปและภูมิภาคที่มีระดับรายได้และประชากรแตกต่างกัน ซึ่งทุกประเทศต่างร่วมกันทำงานเพื่อให้บรรลุภารกิจร่วมกัน ผ่านความคิดสร้างสรรค์และเศรษฐกิจสร้างสรรค์ที่เป็นแกนหลักของแผนพัฒนาเมือง เพื่อให้เมืองปลอดภัย ยืดหยุ่น ครอบคลุมและยั่งยืน สอดคล้องกับนโยบายของสหประชาชาติในปี พ.ศ.2573 ในวาระเพื่อการพัฒนาเมืองที่ยั่งยืน 
ทั่วโลกค้นอะไรใน Google|ไทยพีบีเอสออนไลน์ รวบรวมคำค้นหายอดนิยมในปี 2018 จากเทรนด์โลก และหลายๆ ประเทศรวมถึงประเทศไทยที่มีการค้นหาผ่านเว็บไซต์ค้นหายอดนิยม Google.com ซึ่งคำค้นหายอดนิยมเหล่านี้ ได้สรุปเหตุการณ์สำคัญตลอดปี 2018 ไว้ด้วยความสนใจของคนทั่วโลก
 ครบรอบวันเกิด 21 ปี จากการเปิดตัวครั้งแรกเมื่อวันที่ 27 ก.ย.1998 จนกลายเป็นเครื่องมือค้นหาข้อมูลยอดนิยมของคนทั่วโลก สำหรับ Google.com ขณะที่เว็บไซต์ Alexa เผยแพร่ข้อมูลระบุว่า คนไทยเข้าเลือกใช้งานเว็บไซต์ Google.com เป็นอันดับ 1 ตามมาด้วย  Youtube.com อันดับ 3 Google.co.th อันดับ 4 Pantip.com และ Line.me เป็นอันดับ 5Google trend  รวบรวมรายการคำค้นหา พร้อมเปิดเผย “คำที่ถูกค้นหามากที่สุดของประเทศไทย” ประจำปี 2018 ซึ่งพบว่าคำค้นหา 7 คำ จาก 10 คำ เป็นชื่อของละครหรือซีรีส์ที่มีการออกอากาศในปี 2018 นอกจากนี้ยังมีข่าวดังอย่างหวย 30 ล้าน และมหกรรมฟุตบอลโลก 2018 รวมถึงการเสียชีวิตของนักแสดงชื่อดังโอ วรุฒ วรธรรม โดย 10 อันดับคำค้นหายอดนิยม ได้แก่Google trend ยังได้รวบรวมรายการคำค้นหาบนเว็บไซต์ Google.com พร้อมเปิดเผยสถิติคำค้นหายอดนิยมทั่วโลก 10 อันดับแรก ประจำปี 2018 ได้แก่ขณะที่ Google.com ยังได้เปิดเผยสถิติคำค้นหายอดนิยม 10 อันดับแรก ในประเทศอื่นๆ เช่น   
การกลับมาของ "ซาวด์อะเบาท์" เสน่ห์เทคโนโลยีเครื่องเล่นเทปยุคแอนะล็อก|เสน่ห์เครื่องเล่นซาวด์อะเบาท์ ขีดสุดของเทคโนโลยีเครื่องเล่นเทปยุคแอนะล็อกที่กลับมาครองใจวัยรุ่นหากถามคนในวัย 35 ปีขึ้นไป ว่ายังจำความรู้สึกในวันที่มีซาวด์อะเบาท์ (Soundabout) เครื่องแรกเป็นของตัวเองได้หรือไม่ หลายคนคงนึกถึงความสุขที่เกิดจากอิสรภาพในการ "พกพา" เสียงเพลงติดตัวไปทุกที่  ไม่ว่าจะเดินทางไปไหน ในกระเป๋าจะต้องมีซาวด์อะเบาท์หรือที่ประเทศผู้ผลิตนิยมอย่างญี่ปุ่นเรียกว่า "วอล์คแมน" (Walkman) พร้อมด้วยเทปคาสเซตหลายตลับเป็นเพื่อนเดินทางคู่กาย สำหรับเครื่องเล่นเทปคาสเซตแบบพกพา หรือวอล์คแมนเครื่องแรก ถูกผลิตและวางจำหน่ายเป็นครั้งแรกในวันที่ 1 กรกฎาคม 1979 ภายใต้ชื่อรุ่น TPS-L2 Sound about ของ sony หลังจากพัฒนาเทคโนโลยีราว 30 ปี ก็ต้องยุติการผลิตพร้อมกับการสิ้นสุดลงของรูปแบบการฟังเพลงผ่านเทปคาสเซต เข้าสู่ยุคของซีดี มินิดิสก์ MP3 จนถึงยุคของการฟังเพลงผ่านการสตรีมมิ่งซาวด์อะเบาท์รุ่น TPS-L2 ของ Sonyซาวด์อะเบาท์รุ่น TPS-L2 ของ Sonyแต่ก็ยังมีคนจำนวนไม่น้อยที่สนใจและอยากมีซาวด์อะเบาท์ไว้ในครอบครอง โดยเฉพาะวัยรุ่นที่เติบโตมาในยุคดิจิทัล ที่มองเห็นเสน่ห์ของเครื่องเล่นจากยุคแอนะล็อก (Analog)"ตอนนี้กลุ่มลูกค้าส่วนใหญ่ของผมเป็นเด็กวัยรุ่น ซึ่งเกิดไม่ทันยุคเทปคาสเซต แต่เห็นในภาพยนตร์และซีรี่ส์สมัยใหม่ อย่างตอนเรื่อง Guardians of the Galaxy ออกฉาย พระเอกจะฟังเพลงผ่านเครื่องเล่นเทปพกพารุ่นแรก คือรุ่น TPS-L2 หลังจากนั้นก็มีคนมาตามหา อยากได้เครื่องรุ่นนี้ ทำเอาราคาดีดขึ้นไปจาก 5,000-6,000 บาท ทะลุไปถึง 16,000 บาทแล้ว""มนต์ธวัช เจริญการ" ช่างซ่อมและจำหน่ายเครื่องเล่นซาวด์อะเบาท์มือสองวัย 36 ปี ตอบคำถามเมื่อถูกถามว่า "ใคร" คือลูกค้าหลักของเขา  มนต์ธวัช หรือ "วัช" เคยเรียนสาขาช่างอิเล็กทรอนิกส์ จากวิทยาลัยสารพัดช่างนครหลวง ปัจจุบันทำงานประจำเป็นนักออกแบบกราฟิก (กราฟิกดีไซน์เนอร์) แต่เพราะในวัยเด็กเขาเคยใฝ่ฝันอยากมีซาวด์อะเบาท์เป็นของตัวเองสักเครื่อง แต่ไม่สามารถซื้อได้เพราะราคาสูงเกินเอื้อม ฐานะครอบครัวไม่เอื้ออำนวย"เครื่องแรกก็คือ เครื่องรุ่นแรกที่วางจำหน่าย เครื่องที่สองเป็นเหมือนขีดสุดของการพัฒนาเทคโนโลยี มีลูกเล่นหลายอย่าง สีของตัวเครื่องเป็นเลื่อมเหมือนปีกแมลงทับ เปลี่ยนสีได้ และอีกเครื่องเป็นเครื่องที่ผมซ่อมหลายรอบมาก แต่ก็ยังรวนบ่อยๆ เครื่องนี้เสียงดีมากๆ และคนอื่นซื้อไปก็คงใช้ไม่ได้ เพราะมักจะเกเร มีผมคนเดียวที่ใช้ได้" ปัจจุบัน "มนต์ธวัช" มีงานอดิเรกเป็นช่างซ่อมซาวด์อะเบาท์ และกลายเป็นงานอดิเรกที่สร้างรายได้ไม่แพ้รายได้หลัก โดยนำเข้าเครื่องมือสองที่ชำรุดแล้วจากประเทศญี่ปุ่น เมื่อซ่อมเสร็จแล้วก็วางขายทางเฟซบุ๊กกลุ่มที่สนใจ เปิดเพจส่วนตัวชื่อ "ซาเล้ง" และวางขายตามตลาดนัด "วัช" เริ่มต้นการเป็นช่าง ด้วยการหาซื้อเครื่องซาวด์อะเบาท์มือสองจากตลาดของของเก่าที่มาใช้ ซึ่งก็ได้เครื่องที่เสียแล้ว ไม่สามารถใช้งานได้ จึงรื้อเครื่องออกมาซ่อม โดยใช้ความรู้ทางช่างอีเล็กทรอนิกส์ที่มีพื้นฐานอยู่บ้าง บวกกับสอบถามจากช่างคนอื่นๆ ที่อยู่ในกลุ่มเฟซบุ๊กจนซ่อมได้สำเร็จ"ตอนผมซ่อมเครื่องแรกเสร็จ ผมชื่นชมมันได้สักพัก ก็มีคนเอาหูฟังราคา 3,000 บาท ที่ผมอยากได้มาขอแลก ผมจำได้ว่าซื้อมา 650 บาท สั่งซื้อสายพานมาเปลี่ยนประมาณ 200 บาท รวมแล้วไม่ถึง 1,000 บาท จึงยอมแลกกับหูฟังที่แพงกว่า" นั่นจึงกลายเป็นจุดเริ่มต้นให้เขาผันตัวเองมาเป็นช่างซ่อมซาวด์อะเบาท์อย่างจริงจัง โดยซื้อเครื่องเล่นมือสองตามตลาดขายของเก่า ซึ่งส่วนใหญ่เป็นเครื่องในประเทศที่ชำรุดแล้วมาซ่อม"เครื่องมือสองของคนไทยจะใช้คุ้มมาก เพราะราคาเครื่องมือหนึ่งราคาสูง เครื่องที่ผมได้มาก็จะผ่านการซ่อมมาแล้วหลายรอบ สภาพยับเยิน แต่ผมก็ค่อยๆ เรียนรู้ หัดซ่อมไปเรื่อยๆ ด้วยตัวเอง ลองผิดลองถูก""แรกๆ ผมพยายามซ่อมทุกยี่ห้อ นานๆ เข้าก็เรียนรู้ว่าซ่อมทุกอย่างไม่ได้ เพราะอะไหล่และความทนทานของแต่ละแบรนด์ไม่เหมือนกัน จึงเลือกซ่อมเฉพาะบางยี่ห้อที่มีอะไหล่เยอะ ตัวเครื่องแข็งแรง บางยี่ห้อบางรุ่นซ่อมยังไงก็ซ่อมไม่ได้ เฟืองแตก ระบบพัง พลาสติกกรอบ ถ้าเป็นแบบนี้ต้องทิ้ง"ซาวด์อะเบาท์ที่ยังไม่ผ่านการซ่อมซาวด์อะเบาท์ที่ยังไม่ผ่านการซ่อมเมื่อสินค้าขายดีเกินกว่าที่คาดคิด "มนต์ธวัช" จึงเริ่มลงทุนสั่งซื้อโดยการประมูลเครื่องเล่นมือสองจากญี่ปุ่น ผ่านเว็บไซต์ขายสินค้าออนไลน์ของญี่ปุ่น โดยอาศัยประสบการณ์ที่เคยสั่งซื้อของเล่นผ่านระบบออนไลน์จากประเทศจีนมาวางขายตลาดนัดก่อนหน้านี้ ทำให้สั่งซื้อสินค้าได้ไม่ยาก "รอบแรกลงทุนโดยแบ่งเงินออมที่เก็บไว้ให้ลูก 40,000 บาท ถ้าฝากธนาคารก็ได้ดอกเบี้ยนิดเดียว เลยลองแบ่งออกมา 10,000 บาท สั่งซื้อเครื่องเข้ามา 10 เครื่อง ตอนนั้นลงทุนประมาณ 6,000 บาท รวมค่าจัดส่งอีกนิดหน่อย สินค้าพวกนี้ญี่ปุ่นเขาตีเป็นขยะอีเล็กทรอนิกส์ที่ต้องทำลายอยู่แล้ว แม้จะเป็นขยะ แต่พอเปิดเครื่องมาแล้วสภาพเครื่องดีมากเมื่อเทียบกับของไทย""ของไทยซื้อมา 10 เครื่อง ซ่อมได้ 5 เครื่องก็ดีใจแล้ว เพราะข้างในเละมาก คนไทยใช้คุ้ม ของญี่ปุ่นนี่เสียนิดเสียหน่อยเขาก็ทิ้งแล้ว สภาพข้างในจึงค่อนข้างดีมาก เปิดเครื่องข้างในมาครั้งแรกผมตกใจเลย ใหม่กริ๊บ แต่ผมซ่อมเป็น ซ่อมได้ก็เพราะเครื่องเน่าๆ ของคนไทยนี่แหละ เพราะมันซ่อมยากมาก" "พอเจอของญี่ปุ่นเลยรู้สึกว่าซ่อมไม่ยากเลย รอบแรกเอาเข้ามา 10 เครื่อง สภาพดี 8 เครื่อง บางเครื่องแค่เปลี่ยนสายพาน ทำความสะอาดระบบภายในก็ใช้ได้แล้ว เพราะเขาดูแลดี ซ่อมแล้วก็ขายทั้งหมด ตั้งแต่เครื่องละ 600 บาทจนถึงพันกว่าบาท ซึ่งก็ถือว่าคุ้มค่าที่จะซ่อมและมีรายได้ด้วย"เหนือสิ่งอื่นใด คือ การยอมรับจากคนใกล้ตัว ไม่ว่าจะเป็นภรรยาหรือแม่ ที่ไม่ค่อยเห็นด้วยกับงานอดิเรกของเขาในตอนแรกเริ่ม เพราะมองไปทางไหนในบ้านก็เต็มเครื่องเล่นที่ใช้งานไม่ได้ แต่เมื่อเห็นเขามีความสุข มีรายได้ มีเงินเก็บให้กับลูกเพิ่มขึ้น ต่างหันมาสนับสนุนให้เขาทำงานอดิเรกนี้ต่อไปซาวด์อะเบาท์มือสองที่ผ่านการซ่อมซาวด์อะเบาท์มือสองที่ผ่านการซ่อมปัจจุบัน "วัช" ยังคงนำเข้าเครื่องมือสองจากประเทศญี่ปุ่น โดยเพิ่มเป็นครั้งละ 200-300 เครื่อง เพราะทักษะการซ่อมมีเพิ่มมากขึ้นแล้ว และตลาดผู้บริโภคก็มีความต้องการมากบางทีผมแค่ถ่ายรูปเครื่องที่สั่งมาจากทางญี่ปุ่นก่อนจะซ่อม ก็มีคนมาจองไว้แล้ว ทั้งที่ยังไม่รู้นะว่าจะซ่อมได้มั้ย อย่างวัยรุ่นเขาจะชอบรุ่นที่มันแปลกๆ เช่น รุ่นที่เป็นรูปทรงคล้ายถั่ว เรียกว่ารุ่น Bean พวกนี้จะโดนจองไว้หมด"บางคนจะชอบรูปทรงสี่เหลี่ยมแบบตัวเครื่องใหญ่ ๆ ย้อนยุคหน่อย"ซาวด์อะเบาท์ Sony รุ่น Beanซาวด์อะเบาท์ Sony รุ่น Beanแต่เนื่องจากลูกค้า "วัยทีน" ส่วนใหญ่เกิดไม่ทันยุคเทปคาสเซต เมื่อซื้อเครื่องไปแล้ว ก็มักจะประสบปัญหาที่คาดไม่ถึง เช่น ใส่แบตเตอรี่ไม่เป็น เพราะคุ้นเคยกับแบตเตอรี่ชนิดที่ชาร์จซ้ำได้ แต่เครื่องเล่นซาวด์อะเบาท์จะใช้แบตเตอรี่เป็นถ่านขนาด 2A-3A เป็นส่วนใหญ่ บางรายโทรกลับมาสอบถามวิธีการใส่แบตเตอรี่"บางคนโทรมากลางดึก บอกว่าใส่ถ่านไม่เป็น ใส่อย่างไร ต้องวางสลับขั้วอย่างไร บางคนก็ใส่ตลับเทปคาสเซตไม่เป็น พยายามยัดเข้าไปที่ตัวเครื่อง แทนที่จะใส่เข้าไปที่ฝา ทำให้ปิดฝาไม่ได้""เด็กยุคนี้เกิดมาพร้อมกับโทรศัพท์มือถือ จะฟังเพลงก็ใช้นิ้วจิ้ม ไฟล์เพลงก็โหลดเอา ก็เลยไม่คุ้นเคย แต่เขาก็สนใจอยากรู้ อยากมี อยากศึกษา ยิ่งช่วงนี้เหมือนเป็นแฟชั่น เป็นกระแส ตลอดทั้งปีนี้กระแสมาแรงมาก มีแต่คนอยากได้และตามหา ผมซ่อมแทบไม่ทัน" ปัจจุบันเริ่มมีผู้ผลิตเครื่องซาวด์อะเบาท์ใหม่(มือหนึ่ง) ออกมาวางจำหน่ายบ้างแล้ว แต่เป็นลักษณะเครื่องเล่นพื้นฐาน สำหรับเก็บสะสมหรือใช้งานอย่างง่ายๆ และมีราคาสูง ซึ่ง "มนต์ธวัช" เห็นว่าไม่เป็นปัญหาสำหรับตลาดเครื่องเล่นมือสอง เพราะหากเทียบกันแล้ว เครื่องเก่าที่เกิดขึ้นในยุคที่อุตสาหกรรมการผลิตได้พัฒนาจนถึงขีดสุดของเทคโนโลยีแล้ว ย่อมมีคุณสมบัติและเทคนิคต่างๆ ที่เหนือกว่า"เครื่องหลายๆ รุ่นจะมีระบบตัดเสียงรบกวน หรือถ้าอยากฟังเสียงรอบข้าง ก็กดปุ่ม ก็จะได้ยินเสียงรอบข้างได้ด้วย บางรุ่นมีระบบกรอเทปอัตโนมัติ หยุดกรอเมื่อจบเพลง กลับเทปจากหน้า A ไปหน้า B แบบอัตโนมัติ หรือบันทึกเสียง อัดเสียงได้คมชัดมาก แต่ละรุ่นก็จะมีเสน่ห์แตกต่างกันไป""วัช" เล่าถึงวิธีการซ่อมหลักๆ ว่านอกเหนือจากการเปลี่ยนสายพานใหม่ ก็จะใช้วิธีถอดอะไหล่จากเครื่องรุ่นเดียวกันมาใส่ สลับอะไหล่ที่ชำรุดออก บางเครื่องกว่าจะซ่อมได้ ต้องถอดอะไหล่ออกมาจากเครื่องอื่น 4-5 เครื่อง เพราะต้องเลือกเอาอะไหล่ที่ดี ตัวเครื่องที่สมบูรณ์ที่สุด เอามารวมกันนักสะสม การกลับมาของเทปคาสเซต กับการเพิ่มกระแสความนิยมนอกจากนี้ยังมี "ลูกค้า" กลุ่มนักสะสมที่เห็นว่าเครื่องเล่นเหล่านี้เป็นเหมือนชุดของงานศิลปะ และจะเลือกสะสมเป็น "ชุดกล่อง" หรือ Box set มีทั้งเครื่องเล่น คู่มือ อุปกรณ์ครบชุด บรรจุอยู่ในกล่องเหมือนกับวันแรกจำหน่าย ซึ่งหากเป็นงาน "ชุดกล่อง" ก็จะมีราคาสูงขึ้นเล็กน้อย และต้องใช้เวลาครึ่งค่อนปีในการเก็บสะสม กว่าจะได้อุปกรณ์ทุกอย่างมาครบชุดเนื่องจากตลับเทปคาสเซตกำลังกลับมาได้รับความนิยมอีกครั้ง ศิลปินในต่างประเทศที่มีชื่อเสียงและมีแฟนเพลงเหนียวแน่น จะผลิตผลงานเพลงเป็นตลับเทปคาสเซต เพื่อให้แฟนเพลงเก็บสะสม และกลายเป็นของหายาก รวมทั้งศิลปินในเมืองไทยทั้งเก่าและใหม่ ก็หันมาผลิตผลงานเป็นตลับเทปคาสเซตมากขึ้น จึงทำให้เครื่องเล่นซาวด์อะเบาท์กลับมาเป็นที่ต้องการมากขึ้น"อะไหล่บางอย่างที่ไม่มีการผลิตใหม่ ต้องถอดจากเครื่องอื่นมาสลับก็จะไม่มี หรือหายากมากขึ้น บางเครื่องก็ต้องใช้อะไหล่จากรุ่นใกล้เคียงในกรณีหาตรงรุ่นไม่ได้" "แต่เดี๋ยวนี้ช่างซ่อมก็มีมากขึ้น ซึ่งส่วนใหญ่ก็เป็นช่างที่เรียนรู้ด้วยตัวเอง อย่างผมก็ซ่อมจนพังไปแล้วหลายเครื่อง กว่าจะซ่อมเป็น ใครสนใจอยากหัดซ่อม ก็จะมีกลุ่มช่างในเฟซบุ๊กที่เข้ามาพูดคุยแลกเปลี่ยนเรียนรู้กัน เพราะไม่มีโรงเรียนที่ไหนสอน มันเป็นของเก่าไปแล้ว ไม่มีใครเขาเปิดสอน ต้องเรียนรู้ด้วยตัวเอง" "มันมีความสุขมากเวลาเห็นเครื่องมันกลับมาหมุนอีกครั้ง การได้นั่งดูเทปกำลังหมุน ๆ อยู่ในเครื่องเล่น มันน่าหลงใหล มันเป็นสิ่งที่เราสัมผัสได้ ยิ่งได้เปิดปกเทป นั่งอ่านเนื้อเพลงจากปกเทป มันเพลินมาก และเป็นสิ่งที่หาไม่ได้จากสื่อดิจิทัล"
จองตั๋วเครื่องบินอย่างไร ถึงจะได้ราคาถูกและคุ้มค่าที่สุด ?|ใกล้ถึงช่วงเทศกาลปีใหม่ หลายท่านอาจกำลังมองหาตั๋วเครื่องบินเพื่อเดินทางไปท่องเที่ยวหรือกลับภูมิลำเนา แต่เมื่อเปิดไปแล้วก็อาจตกใจกับราคาที่แพงกว่าช่วงปกติหลายเท่าตัว โดยเฉพาะสายการบินต้นทุนต่ำ ที่ราคามักจะไม่ต่ำอีกต่อไปปัญหานี้อาจหมดไป หากคุณวางแผนการจองตั๋วด้วยความเข้าใจหลักการกำหนดราคาตั๋วของสายการบินและวางแผนการจองอย่างเข้าใจระบบกำหนดราคาตั๋วปัจจุบันราคาตั๋วเครื่องบิน โดยเฉพาะสายการบินต้นทุนต่ำถูกประมวลผลด้วยอัลกอริทึมหรือระบบการประมวลผลที่ซับซ้อน พิจารณาทั้งจากปัจจัยต้นทุนไปจนถึงภาวะการแข่งขันในเส้นทางนั้นๆ แต่ปัจจัยหลักในการกำหนดราคา ยังคงแปรผันตามตามความต้องการในการโดยสาร หรือ “ดีมานด์”ในเที่ยวบินนั้นๆ ซึ่งนั่นคือเหตุผลหลัก ว่าทำไมตั๋วเครื่องบินจึงมักมีราคาสูงในช่วงที่มีการเดินทางหนาแน่น เช่นวันหยุดยาว หรือช่วงที่มีเทศกาลสำคัญๆมีงานวิจัยจาก Cheapair.com ที่พบว่าตั๋วเครื่องบินจะเปลี่ยนแปลงก่อนถึงวันเดินทางมากถึง 61 ครั้ง ! ดังนั้นในระหว่างที่คุณกำลังลังเลใจว่าจะจองหรือยังไม่จองดี ราคาอาจเปลี่ยนไปแล้วก็ได้ และแน่นอน ว่าราคาที่เปลี่ยนนั้นอาจเพิ่มขึ้นหรือลดลดได้เสมอกลับมาที่คำถามเดิม จะรู้ได้อย่างไรว่าเราควรจะจองตั๋วช่วงไหนดี.....?งานวิจัยจาก Cheapair.com ยังได้ทดลองเก็บสถิติราคาตั๋วเครื่องบินย้อนหลัง เกือบ 1 ปี เพื่อดูลักษณะการเปลี่ยนแปลงของราคาตั๋วเครื่องบินกว่า 917 ล้านรูปแบบ จากแหล่งจำหน่ายกว่า 8,000 แห่ง โดยได้สรุปเป็นกราฟที่เห็นช่วงการขึ้น-ลงของราคาตั๋วเครื่องบินในเส้นทางที่ทำการวิจัยเส้นทางหนึ่งจากข้อมูล ทำให้สามารถแบ่งช่วงราคาตั๋วเครื่องบินในเส้นทางตัวอย่างที่ทำการศึกษาได้ถึง 6 ช่วง ดังนี้1. “First Dips” (10 เดือน-6 เดือนครึ่งก่อนวันเดินทาง)ราคาตั๋วเครื่องบินในช่วงนี้จะแพงกว่าตั๋วในช่วงราคาต่ำสุดประมาณ 50 ดอลลาร์สหรัฐ(1,550 บาท) และจะมีแนวโน้มลดลงเล็กน้อยต่อเนื่อง2. “Peace of Mind” (6 เดือนครึ่ง-4 เดือนก่อนวันเดินทาง)เป็นช่วงที่หลายคนมักตัดสินใจจองตั๋ว เนื่องจากเกิดความกังวลว่าราคาจะเริ่มปรับตัวสูงขึ้น โดยยังอาจมีความกังวลเรื่องการจองที่พัก หรือทัวร์อื่นๆ ซึ่งการจองในช่วงนี้ก็ยังไม่ใช่ช่วงที่ตั๋วมีราคาถูกที่สุด3. “Prime Booking Window” (4 เดือน-3 สัปดาห์ก่อนวันเดินทาง)เป็นช่วงที่ราคาตั๋วเครื่องบินถูกที่สุด โดยราคาอาจต่ำกว่าช่วงที่สูงที่สุดเท่าตัว ช่วงเวลาทองคือ 120 วันก่อนเดินทาง ราคาจะลงมาเรื่อยๆจนถึงประมาณ 80-70 วันก่อนเดินทาง จากนั้นจะค่อยๆปรับเพิ่มขึ้นเล็กน้อยไปจนถึงช่วงก่อน 3 สัปดาห์ก่อนเดินทาง4. “Push your luck” (3-2 สัปดาห์ก่อนเดินทาง)เป็นช่วงที่ราคาตั๋วจะเริ่มปรับขึ้นอีกครั้ง แต่คุณอาจจะดวงดีถ้าหากเส้นทางที่กำลังจะจองมีความต้องการเดินทางไม่มากนัก สายการบินหรือเว็บไซต์รับจองตั๋วเครื่องบิน ก็อาจยังคงราคาตั๋วไว้ เพื่อทำยอดและจำนวนผู้โดยสาร5. “Playing with Fire” (2-1 สัปดาห์ก่อนเดินทาง)คงไม่ต้องแปลความอะไรมากนักกับวลีที่ว่า “เล่นกับไฟ” ช่วงนี้ราคาตั๋วเครื่องบินจะเริ่มสูงขึ้นกว่า 30% หรือมากกว่านั้น หากมีความต้องการในการเดินทางสูงขึ้นโดยในเส้นทางที่ได้สำรวจพบว่า ราคาปรับขึ้นกว่า 135 ดอลลาร์สหรัฐ(4,185 บาท) มาอยู่ที่ 400 ดอลลาร์สหรัฐ(12,400 บาท)จากสองสัปดาห์ก่อนที่ราคาตั๋วอยู่ 320 ดอลลาร์สหรัฐ(9,920บาท)เท่านั้น6. “Hail Mary” (6 วัน-วันเดินทาง)“ทำอะไรไม่ได้แล้วนอกจาก....สวดมนต์!” อาจเป็นการเรียกชื่อช่วงเวลาในการจองตั๋วเครื่องบินเวลานี้ได้ดีที่สุด ราคาของตั๋วจะปรับขึ้นไปอยู่ในเพดานสูงสุด หรือกว่า 18,600 บาท จากเมื่อสัปดาห์ก่อนที่ 12,400 บาท ส่วนใหญ่การจองที่เกิดขึ้นในระยะเวลานี้ คือกลุ่มผู้ที่ต้องเดินทางเร่งด่วน มีธุระสำคัญ ที่วางแผนล่วงหน้าไม่ได้ หรือกลุ่มนักธุรกิจ แต่สำหรับนักท่องเที่ยวคงเป็นช่วงที่ไม่เหมาะอย่างยิ่ง เพราะนอกจากคุณจะได้ตั๋วเครื่องบินที่มีราคาแพงแล้ว ยังอาจพบกับความเสี่ยงหากเที่ยวบินในเวลาที่ต้องการเดินทางเต็มจากการสำรวจเมื่อต้นปี 2562ที่ผ่านมา ของ Skyscanner หนึ่งในเว็บไซต์ค้นหาตั๋วเครื่องบินที่ใหญ่ที่สุดแห่งหนึ่งของโลก ยังพบข้อมูลที่สอดคล้องกับอีกหลายแหล่งว่า การจองตั๋วเครื่องบินล่วงหน้าประมาณ 4 เดือนสำหรับเที่ยวบินระหว่างประเทศ มักจะได้ราคาถูกที่สุด ส่วนเที่ยวบินภายในประเทศ ราคาถูกสุดจะอยู่ที่ 30 วันก่อนเดินทางใครจะเชื่อว่า “ฤกษ์” จองตั๋วเครื่องบินก็มีกับเค้าเหมือนกัน แต่ฤกษ์ที่ว่านี้มิได้อิงกับหลักโหราศาสตร์แต่อย่างใด หากแต่อ้างอิงตามหลักการตลาดของสายการบินเท่านั้นFarecompare สำรวจพบว่าการจองตั๋วเครื่องบินวันอังคารตอน 15.00น. มักจะมีราคาถูกกว่าวันอื่นๆ ซึ่งนั่นมาจากการตลาดของสายการบินที่มักออกโปรโมชั่นในช่วงเย็นวันจันทร์เพื่อกระตุ้นยอดขาย พอถึงเช้าวันอังคาร เมื่อสายการบินอื่นๆเห็นคู่แข่งออกโปรโมชั่น ก็จะหาวิธีดึงดูดให้ลูกค้าหันมาซื้อกับสายการบินตัวเองช่วงเวลาต่างๆในหนึ่งวัน ก็มีผลต่อการเปลี่ยนแปลงของราคาเที่ยวบินเช่นกัน โดย Skyscanner พบว่าเที่ยวบินหนึ่งๆ มักมีราคาถูกสุดในช่วง 6.00น. และจะค่อยๆปรับขึ้นอย่างมีนัยยะสำคัญหลัง 17.00น. เป็นต้นไป ซึ่งเป็นช่วงที่มีผู้ใช้งานอินเตอร์เน็ตเป็นจำนวนมากกราฟด้านบนแสดงให้เห็นถึงราคาตั๋วเครื่องบินที่เปลี่ยนแปลงในแต่ละช่วงเวลาของวันตั้งแต่ 6.00น.ถึง 1.00น.ของอีกวัน ซึ่งกราฟราคานี้ สอดคล้องกับข้อมูลของนักเดินทางรายหนึ่งที่ให้ข้อมูลว่าเรามักพบราคาตั๋วเครื่องบินถูกในช่วงเช้ามากกกว่าในช่วงบ่ายๆเข้าไปค้นหาตั๋วเครื่องบินบ่อยๆ อาจได้ราคาตั๋วแพงขึ้น ?แม้เรื่องนี้อาจยังไม่มีผลสำรวจที่ไปในทิศทางเดียวกันหรือยืนยันที่ชัดเจน แต่ก็มีหลายงานศึกษาที่พบว่า เว็บไซต์ของสายการบินบางแห่งมีการเก็บข้อมูลการค้นหาเที่ยวบินของเราผ่าน Cookies ใน Browser เล่นอินเตอร์เน็ตสำหรับ Cookies คือ ข้อมูลขนาดเล็ก เช่น ข้อมูลการเข้าถึงเว็บไซต์ หรือข้อมูลส่วนตัวของเราที่ได้มีการลงทะเบียนกับเว็บไซต์ ข้อดีคือจะทำให้เราสามารถเข้าถึงเว็บได้ทันที และจดจำการใช้งานของเรา แต่สายการบินก้อาจนำข้อมูลเหล่านี้มาใช้ในทางการตลาด เช่นเมื่อพบว่ามีความพยายามค้นหาเที่ยวบินในเส้นทางเดิมๆหลายครั้ง อาจปรับราคาเพิ่มเล้กน้อยเพื่อกระตุ้นให้จองก่อนราคาจะปรับสูงขึ้นไปอีกจากการศึกษาโดย ConsumerReports.org มูลนิธิเพื่อคุ้มครองสิทธิผู้บริโภคในสหรัฐฯ เมื่อปี 2559 ในการทดลองค้นหาเที่ยวบินในเส้นทางหนึ่งจำนวน 372 ครั้ง โดยทำการค้นหาผ่านเว็บบราวเซอร์ที่แตกต่างกันพร้อมๆกันปรากฎว่ามีผลการค้นหา 42 ครั้งที่ราคาตั๋วเครื่องบินเปลี่ยนแปลง บางครั้งพบว่าเปลี่ยนแปลงถึง 138 ดอลลาร์สหรัฐ(4,278 บาท)นอกจากนี้ยังพบว่า ราคาตั๋วเครื่องบิน 17 การค้นหา ปรับลดลงเมื่อค้นหาจากเว็บบราวเซอร์ที่ปิดการใช้งาน Cookies เอาไว้แม้อาจไม่มีสูตรที่ตายตัวว่า ต้องจองตั๋วเครื่องบินวันไหนจึงจะได้ราคาถูกที่สุด แต่จากข้อมูลที่ผ่านการศึกษาและสำรวจที่ได้รวบรวม ก็พอทำให้เห็นภาพได้ชัดเจนมากขึ้นว่าควรจองตั๋วเครื่องบินล่วงหน้า 120-21 วันก่อนการเดินทาง โดยเปรียบเทียบราคาจากหลายแหล่งทั้งสายการบินและตัวแทนจำหน่าย เป็นไปได้ควรเลือกทำรายการจองตั๋วในวันอังคาร และหากเป็นช่วงเช้าตั้งแต่ 06.00 -15.00น.จะมีโอกาสได้ราคาถูกกว่าจองช่วงหลังเลิกงาน และควรใช้หลายเว็บบราวเวอร์ในการค้นหา ปิดการใช้งาน Cookies ในการเปรียบเทียบราคาตั๋วหลายครั้งนอกจากนี้ ถ้าเป็นการท่องเที่ยวสุดสัปดาห์ควรเลือกกลับเที่ยวบินช่วงดึกวันเสาร์แทนวันอาทิตย์ เพราะมักจะได้ราคาถูกลง 30-40 %อ้างอิงข้อมูล :Skyscanner.com Cheapair.com Farecompare.com consumerreports.orgเรียบเรียงโดย :เฌอศานต์ ศรีสัจจัง
นาแปลงเล็ก ในเมืองใหญ่|มีพื้นที่ พันธุ์ข้าว และใจที่อยากปลูก แม้แต่บนดาดฟ้า หลังคาบ้าน หรือ ลานเล็ก ๆ หลังบ้าน ก็ทำนาได้แล้ว "พิชญาพร โพธิ์สง่า" ชวนอ่านเรื่องราวชาวนาเฉพาะกิจ ที่ทำนาแบบมีลักษณะเฉพาะ เปลี่ยนมุมมองที่มีต่อข้าว และมิติใหม่ของการทำนาใครว่าคนปลูกข้าวมีแต่ ชาวนา เท่านั้น อาจจะต้องเปลี่ยนมุมมอง เพราะแค่มีพื้นที่ พันธุ์ข้าว และใจที่อยากปลูก แม้แต่บนดาดฟ้า หลังคาบ้าน หรือ ลานเล็ก ๆ หลังบ้าน ก็สามารถทำนาได้แล้วเริ่มกันที่นาขั้นบันไดขนาด 1 ไร่ บนดาดฟ้าของ อาคารอุทยานการเรียนรู้ ป๋วย 100 ปี ม.ธรรมศาสตร์ รังสิต อ.คลองหลวง จ.ปทุมธานี ที่สามารถผลิตข้าวได้มากกว่า 800 กิโลกรัมภาพ : สวนป๋วย PUEY Park for the Peopleภาพ : สวนป๋วย PUEY Park for the People"หอมธรรมศาสตร์" คือ ข้าวสายพันธุ์ที่พัฒนาโดยมหาวิทยาลัยธรรมศาสตร์ เป็นข้าวนาปีที่ปลูกเมื่อไหร่ก็ได้ เพียง 90 - 110 วัน ก็ได้รับประทาน แถมยังการันตีด้วยว่าปลอดภัย 100 % เพราะไม่มีการใช้สารเคมีในการผลิต เป็นออร์แกนิคแท้ ๆ และยังรักษ์โลก เพราะน้ำที่ใช้เป็นน้ำฝนล้วน ๆ ด้วยลักษณะเฉพาะพื้นที่ ทำให้น้ำไหลถึงกันในทุกแปลง และยังลดการใช้พลังงานจากการผลิตน้ำประปาอีกด้วยในกิจกรรม "มาเกี่ยวข้าวกัน" ผศ.ดร.ปริญญา เทวานฤมิตรกุล รองอธิการบดีฝ่ายความยั่งยืนและบริหารศูนย์รังสิต พร้อมคณาจารย์ นักศึกษา และศิษย์เก่า ได้ร่วมเกี่ยวข้าว เพื่อนำข้าวที่ได้ไปขยายพันธุ์ต่อ ก่อนจะนำกลับมาปลูกอีกครั้ง ทั้งที่นี่ และมอบให้กับชาวนาที่ยังต้องการเมล็ดพันธุ์ข้าวผลผลิตที่ได้ จะถูกใช้เลี้ยงต้อนรับนักศึกษาใหม่ในปีการศึกษาหน้า ทำให้ที่นี่เป็นทั้งแหล่งผลิตอาหาร แหล่งเรียนรู้ และยังเป็นที่พึ่งของชาวนาชาวไร่อีกด้วยเอกชัย ราชแสง นักวิชาการเกษตรชำนาญการพิเศษ ม.ธรรมศาสตร์ ผู้รับผิดชอบดูแลเรื่องสายพันธุ์ข้าวบอกว่า ที่ผ่านมา มหาวิทยาลัยธรรมศาสตร์ ได้แบ่งพันธุ์ข้าวบางส่วนให้กับชาวนาด้วย ทำให้ทุกวันนี้ นอกจากที่นี่แล้ว หอมธรรมศาสตร์ ยังกระจายตัวอยู่ทั่วประเทศผศ.ดร.ปริญญา บอกว่า อยากให้คนมาที่นี่ได้เรียนรู้วิถีชาวนา ว่ากว่าจะได้ข้าวมา ชาวนาต้องทำอะไรบ้าง และที่สำคัญ คือ การหันกลับมาพึ่งพาตัวเอง และกินอาหารที่ดีต่อสุขภาพ แม้สินค้าอินทรีย์จะมีราคาสูง แต่หากป่วยขึ้นมา ค่ารักษาแพงกว่าอีก จึงอยากให้ที่นี่ ส่งเสริมเกษตรกรรมสุขภาพ เป็นโอกาสของทั้งผู้ผลิตและผู้บริโภค อีกฟากหนึ่งของปริมณฑลกรุงเทพฯ ที่ อ.นครชัยศรี จ.นครปฐม มีผืนนาสีเขียวสะดุดตาไม่เหมือนใคร เพราะเป็นรูปทรงกลมขนาด 50 ตารางเมตรดร.วิจิตร อภิชาติเกรียงไกร ศิลปินร่วมสมัย เจ้าของนาแห่งนี้เรียกว่า "นานิเวศสุนทรีย์" แปลงนาข้าวที่ถูกออกแบบมาเพื่อชวนให้หวนรำลึกถึงวิถีชีวิตของชาวนาในแปลงนายุคดั้งเดิม ที่เขามองว่ามีความสวยงาม และสร้างความสุนทรีย์ ซึ่งหาได้ยากในแปลงนายุคปัจจุบันดร.วิจิตร ยังเล่าให้ฟังอีกว่า การที่ไม่ใช้ยาฆ่าแมลง ไม่ใช้ยาฆ่าหญ้า ทำให้แปลงนาของเขามีพันธุ์พืชและสัตว์ต่าง ๆ กลับมา น้ำใส มีปู ปลา หอย หรือ สัตว์บางชนิดที่ชาวบ้านแถวนั้นยังบอกว่าไม่เห็นมานานแล้ว ทำให้รู้สึกว่า มันไม่สายเกินไปที่จะทำให้นารูปแบบเดิมนั้นกลับมาเขายังบอกอีกว่า ในผลสรุปการวิจัย ทำให้ได้เห็นโอกาสใหม่ ๆ ในการทำนา ว่าสามารถพัฒนาให้พื้นที่นาที่สวยงามเป็นแหล่งท่องเที่ยวได้ เพราะสมัยนี้ คนนิยมเที่ยวทุ่งนา หรือ ทำร้านกาแฟสมัยใหม่ที่มีนาด้วย ในส่วนของข้าวที่ผลิตได้ ยังสามารถนำมาทำแบรนด์ยี่ห้อใหม่ อย่างที่เคยเห็นข้าวธรรมชาติ ข้าวคุณธรรม ที่บอกว่าชาวนามีคุณธรรมเป็นคนปลูก ของเราก็ข้าวที่ปลูกด้วยความสุนทรีย์ก็ได้ ไม่ได้อ้างอิงแค่เรื่องการปลอดสารพิษหรือมีคุณธรรม แต่เป็นข้าวที่เกิดจากแนวคิดด้านศิลปะ แม้วันนี้กระบวนการวิจัยจะจบลงแล้ว แต่รูปแบบของนาวงกลมถูกริเริ่มใหม่ในที่โล่งข้างสตูดิโอวิจิตร ใน อ.พุทธมณฑล จ.นครปฐม เป็นพื้นที่เล็ก ๆ ที่ลาดด้วยปูน ปูด้วยดิน และใส่น้ำขังไว้เตรียมปลูกข้าว แม้จะเป็นเพียงพื้นที่เล็ก ๆ แต่ ดร.วิจิตร บอกว่า ข้าวที่เกี่ยวได้ครั้งหนึ่ง น่าจะกินไปได้ถึง 3 เดือน ซึ่งเท่ากับ 1 ฤดูกาลปลูก พูดอีกอย่าง คือ ไม่ได้ซื้อข้าวที่อื่นกินแล้วก็ได้ในสตูดิโอของศิลปินนักปลูกข้าวคนนี้ ยังคงรักษาวิถีชีวิตวิถีไทยแบบดั้งเดิม สะท้อนผ่านตู้เก็บจานไม้ เตาถ่าน ชานเรือนที่เป็นไม้ และบ้านมีใต้ถุน ที่ ดร.วิจิตร บอกว่า สิ่งนี้ทำให้เห็นว่า ชีวิตของเขามีเวลามากขึ้นกว่าเดิม และมีความสุนทรีย์ในชีวิตมากกว่าตอนที่อยู่ในเขตเมือง พิชญาพร โพธิ์สง่า ผู้สื่อข่าวไทยพีบีเอส  
"เทศกาลเก็บเกี่ยว" รู้เส้นทางอาหารปลอดภัย|ช่วงฤดูเก็บเกี่ยวตั้งแต่ปลายปีต่อเนื่องต้นปี หลายพื้นที่จัดงานเทศกาลข้าวใหม่ ชวนคนมาลิ้มรสข้าวไทยหลากหลายสายพันธุ์ที่เปี่ยมคุณประโยชน์ พร้อมเรียนรู้ที่มาของข้าว "พิชญาพร โพธิ์สง่า" มีเรื่องราว "เทศกาลเก็บเกี่ยว" ที่ทำให้เห็นกระบวนการส่งต่ออาหารอินทรีย์ตั้งนโม 3 จบ แล้วอธิษฐานถึงพระคุณของข้าว พร้อมถวายเป็นพุทธบูชา หน้าเจดีย์ข้าวเปลือก เป็นพิธีกรรมของชาวนาในอดีต สะท้อนวัฒนธรรมการปลูกข้าวที่หาได้ยากในปัจจุบัน เทศกาลเก็บเกี่ยว ตลาดบ้านรังนก จ.นครปฐม ตลาดอินทรีย์ที่ไม่เพียงทำหน้าที่เป็นแหล่งซื้อขาย แต่ยังมีบทบาทสร้างสายพานอาหารยั่งยืน ส่งเสริมภูมิปัญญาพื้นบ้าน รักษามรดกทางวัฒนธรรมอาหารเอาไว้พร้อม ๆ กันข้อมูลจากกระทรวงวัฒนธรรมพบว่า ประเพณีก่อเจดีย์ข้าวเปลือก หรือบุญข้าวเปลือก เป็นประเพณีที่สืบทอดกันมายาวนาน มีความเชื่อว่า การเก็บเกี่ยวข้าวขึ้นสู่ยุ้งฉาง มีความผูกพันตามวิถีชุมชน เริ่มจากการลงแขกดำนา ลงแขกเกี่ยวข้าว แสดงถึงความรักความสามัคคี จึงได้จัดงานบูชาแม่โพสพหรือพระแม่โพสพ (ก่อเจดีย์ข้าวเปลือก) โดยถือคติความเชื่อที่ว่า เมื่อนำข้าวในนาขึ้นสู่ยุ้งฉาง ควรจะมีการสรรเสริญบูชา และบวงสรวงคุณข้าว คุณน้ำ อันเป็นความเชื่อเกี่ยวกับเทพเจ้าหรือเทพาอารักษ์ เพราะข้าวมีคุณค่าอเนกอนันต์ต่อมวลมนุษย์ จนถือเป็นเทพเจ้าองค์หนึ่ง โดยเรียกเทพเจ้าองค์นี้ว่า “แม่โพสพเป็นเทวีแห่งข้าว” พิเชษฐ์ นิลสุข ผู้จัดการตลาดบ้านรังนก บอกว่า อยากให้คนรุ่นใหม่ได้เห็นประเพณี ความเชื่อ ความคิดของคนสมัยก่อน และความสำคัญของข้าวที่เชื่อมโยงกับวิธีคิดและวิถีชีวิต ซึ่งเป็นสิ่งที่ขาดไปในปัจจุบัน ยุคที่คนกินอาจไม่รู้ถึงที่มาภาพส่วนหนึ่งของพันธุ์ข้าวทั้งหมดกว่า 80 สายพันธุ์ ที่ มูลนิธิข้าวขวัญ นำมาแสดงเป็นตัวอย่าง แยกลักษณะให้ชม ทั้งข้าวเปลือกและข้าวสารที่แล้วสีแล้ว หลาย ๆ สายพันธุ์เป็นข้าวพันธุ์หายาก ที่หลายคนบอกว่าเคยเห็นเป็นครั้งแรก ซึ่งโภชนาการหรือคุณประโยชน์ของข้าวแต่ละชนิดก็ต่างกันไป เรื่องราวน่าสนใจเหล่านี้ ถูกถ่ายทอดโดยเจ้าหน้าที่จากมูลนิธิข้าวขวัญ ที่พร้อมส่งต่อองค์ความรู้เรื่องข้าวให้กับผู้มาร่วมงานหากใครจะซื้อวัตถุดิบไปปรุงอาหารที่บ้านก็มีจำหน่าย เช่น ข้าวหอมนครชัยศรี ข้าวพื้นเมืองนครปฐม รสชาติอร่อย คล้ายข้าวหอมมะลิ แต่มีเอกลักษณ์เฉพาะ รสชาติ ทั้งยังเป็นข้าวนาปีที่ดูแลง่าย ไวต่อแสง ไม่กินปุ๋ย และต้านทานโรคได้ดี พ่อค้าแม่ขายบอกว่า ถ้าปลูกข้าวพื้นถิ่น โอกาสเติบโตก็ง่าย ได้ผลผลิตดีเหมือนอยู่ถูกที่ถูกทาง จึงไม่จำเป็นต้องปลูกข้าวแบบฝืนธรรมชาติ หรือปลูกข้าวพันธุ์เดียว ขายตลาดทั่วประเทศ แล้วใช้สารเคมีเร่งโต ที่อาจตกค้างเป็นพิษต่อทั้งคนปลูกและคนกิน คนกินเองก็คงรู้สึกอิ่มท้องพร้อมอิ่มใจ หากได้กินข้าวพร้อมกับเป็นส่วนหนึ่งของการช่วยเหลือเกษตรกร ช่วยเหลือสิ่งแวดล้อมไปในตัวเทศกาลเก็บเกี่ยว ยังมีสินค้าเกษตรประเภทอื่นมาแบ่งปันด้วย ซึ่งสิ่งที่ทำให้ตลาดบ้านรังนกต่างจากตลาดข้างบ้านทั่วไป เพราะสินค้าทุกชิ้นล้วนมีที่มา และจะทราบได้จากเกษตรกรที่นำผลผลิตของตัวเองมาขายด้วยตัวเอง เครือข่ายเกษตรกรเหล่านี้ ยังร่วมกันสร้างระบบรับรองคุณภาพของสินค้าอย่างมีส่วนร่วม หรือ PGS ที่มีการตรวจสอบกันเองอย่างมีมาตรฐาน เพื่อให้เกิดความไว้วางใจ โปร่งใส และผู้บริโภคก็สามารถเข้าไปมีส่วนร่วมได้เช่นกัน เช่น แวะไปชมบ้านสวนของเกษตรกรสักราย เพื่อดูวิถีการผลิตแบบอินทรีย์ เมื่อไม่ต้องพึ่งพ่อค้าคนกลาง ก็ช่วยให้ราคาของสินค้าเกษตรอินทรีย์และข้าวอินทรีย์ถูกลงด้วย ช่วยให้ผู้บริโภคเข้าถึงสินค้าคุณภาพดีในราคาที่พร้อมจ่าย ส่วนเกษตรกรก็มีรายได้สมน้ำสมเนื้อ ไม่ถูกกดราคาจากพ่อค้าคนกลางเหมือนที่ผ่านมา ส่วนต้นทุนก็ต่ำ เพราะอยู่ในความดูแลของผู้จัดตลาด “โครงการศาลานา” ธุรกิจเพื่อสังคม ที่คิดค่าเช่าต่อร้านเพียง 50 บาทต่อวันเท่านั้น หากใครไม่เน้นงานครัวหรือทำกับข้าว แต่อยากใช้เวลาดี ๆ กับครอบครัว ตลาดแห่งนี้ก็เปิดต้อนรับ มีโปรแกรมดี ๆ ให้เข้ามาร่วมกิจกรรม อย่างมื้ออาหารค่ำใต้แสงจันทร์ กินข้าวปิ่นโตจากเชฟมากฝีมือ ปรุงจากวัตถุดิบอินทรีย์สดใหม่ และฟังดนตรีเพราะ ๆ นับเป็นช่วงพิเศษที่สุดของเทศกาลนี้ข้าวหอมปทุมเทพ ข้าวทองระย้า ข้าวหอมนครชัยศรี ข้าวหอมช่อราตรี ข้าวหอมมะลิแดง ที่เพิ่งเกี่ยวใหม่ ๆ ถูกเสิร์ฟพร้อมกับข้าวใส่ปิ่นโต ซึ่งข้าวแต่ละชนิด มีรสชาติที่ต่างกัน แล้วแต่รสนิยมของคนกินที่จะพิจารณาว่า ข้าวสายพันธุ์ไหนเหมาะที่จะกินกับอะไร ซึ่งโอกาสที่จะได้กินข้าวใหม่แบบนี้หาไม่ได้ง่าย    ภานุภน บุลสุวรรณ หรือ "เชฟแบล็ก" แห่ง Blackitch Artisan Kitchen เชฟเทเบิ้ลท้องถิ่นจาก จ.เชียงใหม่ กล่าวถึงแรงบันดาลใจในการจัดอาหารมื้อนี้ท้ายที่สุดแล้ว ความตั้งใจสูงสุดของผู้จัดการตลาด อาจไม่ได้มุ่งเพียงผลกำไรจากการขายอย่างเดียว แต่ต้องการขับเคลื่อนสายพานอาหารยั่งยืน ที่เชื่อมร้อยคนปลูกคนกิน และผลที่จะเกิดกับเศรษฐกิจ สังคม สิ่งแวดล้อม ดังที่ พิเชษฐ์ ผู้จัดการตลาดบ้านรังนก ได้กล่าวทิ้งท้ายไว้พิชญาพร โพธิ์สง่า ผู้สื่อข่าวไทยพีบีเอส 
"วันครู" ของเด็กข้ามชาติ|16 ม.ค. "วันครู" ของศิษย์หลาย ๆ คน ที่คงจะหมายถึง "วันครู" ของเด็กข้ามชาติ หรือลูกหลานแรงงานเคลื่อนย้ายในประเทศไทยด้วย "ศศิธร สุขบท" คุยกับ "ต่าย จารุวรรณ" แห่งมูลนิธิเกื้อฝันเด็ก ถึงเส้นทางวิบากของเด็กข้ามชาติ แม้ไทยจะมีนโยบายการศึกษาเพื่อทุกคนก็ตาม"ต่าย" จารุวรรณ ไพศาลธรรม คือ นักขับเคลื่อนการศึกษาเด็กชายขอบ ของ มูลนิธิเกื้อฝันเด็ก อันมีฐานที่ตั้งใน จ.เชียงใหม่ปี 2020 ก้าวสู่ปีที่ 16 ของการทำงานด้านนี้ เธอตั้งมั่นที่จะมาพบปะมิตรสหาย ซึ่งประกอบไปด้วยนักขับเคลื่อนประเด็นทางสังคมที่หลากหลาย ในชุมชนแห่งการเรียนรู้ "มหาลัยเถื่อนปี 7" ที่ Makhampom Art Space อ.เชียงดาว จ.เชียงใหม่ช่วงสายของ วันครูแห่งชาติ 16 ม.ค.2563 เธอเก็บความกลัว เปิดความกล้า ขึ้นหน้าห้อง นำประเด็นที่อยากเปลี่ยนแปลง อย่าง "การศึกษาเด็กชายขอบ" โดยเจาะจงไปที่การศึกษาของเด็กข้ามชาติเข้ามาแลกเปลี่ยนในเวที เถื่อนทอล์ก เธอบอกว่า จากการที่มูลนิธิฯ ได้ร่วมสนับสนุนงานวิจัยแบบมีส่วนร่วมกับภาคีเครือข่ายตามจังหวัดชายแดนต่าง ๆ และงานวิจัยอีกชุดของยูนิเซฟ พบว่า ปี 2562 สถานการณ์การเข้าถึงการศึกษาของเด็กข้ามชาติมีแนวโน้มดีขึ้น เมื่อเทียบกับปี 2542 ซึ่งเป็นทศวรรษแรกของการปฏิรูปการศึกษาไทยเมื่อถามต่อไปว่า "200,000 คน ถือเป็นขนาดที่ใหญ่แค่ไหน หากวัดจากจำนวนแรงงานข้ามชาติที่เข้ามาอยู่ในไทย เท่าที่นับได้ร่วม 2 ล้านคน" เธอบอกว่าถอดคำอธิบายง่าย ๆ จากเธอ ได้ความว่า ทางวิบากในเส้นทางการศึกษาเด็กข้ามชาติ มี 3 ข้อเธอทิ้งท้ายในเวทีเถื่อนทอล์กด้วยการชวนมิตรสหาย หาแนวทางช่วยกันเคลื่อนประเด็นนี้ให้ถึงฝัน ม.เถื่อน หรือ มหาลัยเถื่อนปี 7 เปรียบเหมือนกิจกรรม Reunion ของมิตรสหาย โดยเฉพาะนักขับเคลื่อนสังคมในประเด็นต่าง ๆ ที่กลับมาแลกเปลี่ยนพูดคุยกัน ถึงการเติบโตของแต่ละคน แลกเปลี่ยนแนวคิดการสร้างเมืองแห่งการเรียนรู้ และช่วยกันสร้างแนวคิดใหม่ ๆ ในการเดินหน้าต่อด้วยรูปแบบ "ผลัดกันเรียน เปลี่ยนกันสอน" ลงลึกข้ามศาสตร์ เพื่อเติมเต็มกันและกัน บนพื้นที่ของ Makhampom Art Space (มูลนิธิสื่อชาวบ้าน) ใน อ.เชียงดาว จ.เชียงใหม่ ระหว่างวันที่ 15-19 ม.ค.2563 ศศิธร สุขบท : ผู้สื่อข่าวไทยพีบีเอส  
"ชวน ชิม ชม ดมข้าวใหม่" โอกาสข้าวพื้นถิ่นไทยสู่ตลาดที่เปิดกว้าง|คนโบราณกินข้าวแข็ง ส่วนอาหารไทยภาคกลาง นิยมกินกับข้าวหอมมะลิหรือข้าวพื้นนุ่มกว่าอย่างหอมปทุมหรือหอมสุพรรณ ส่วนคนภาคเหนือ-อีสาน นิยมกินข้าวเหนียวใหม่ เพราะนุ่มและมีกลิ่นหอม แต่จะมีสักกี่คนได้กินข้าวหลากหลายสายพันธุ์ แล้วรู้ว่าข้าวมาจากไหน มีประโยชน์อย่างไรปลูก เกี่ยว นวด และเก็บ คือ 4 ขั้นตอน กว่าจะเป็นข้าวให้คนกิน ที่ต้องเริ่มต้นตั้งแต่การจัดเตรียมเมล็ดพันธุ์ รอบฤดูกาลเก็บเกี่ยวที่แตกต่างกันไป อย่างข้าวนาปรังและข้าวนาปี และกระบวนการเก็บเกี่ยวที่จะสิ้นสุดที่การตากข้าว ที่ต้องตากแดดให้แห้งประมาณ 3 แดด ตามภาษาของชาวนา หมายถึง ทำให้ความชื้นในข้าวเปลือกเหลือเพียงร้อยละ 15 ก่อนนวดด้วยมือ หรือ อาจใช้เครื่องจักร เพื่อให้ข้าวหลุดออกจากรวง จนถึงขั้นตอนสุดท้าย คือ การเก็บไว้ในยุ้งข้าว หรือ สถานที่อากาศระบายดี ถ่ายเทสะดวก ยิ่งหากยังคงความชื้นไว้ได้ที่ร้อยละ 15 ข้าวนั้นก็จะยิ่งคงความหอมรศ.ประภาส ปิ่นตบแต่ง ผู้อำนวยการสถาบันวิจัยสังคม จุฬาลงกรณ์มหาวิทยาลัย กล่าวไว้ตอนหนึ่งในคำนำหนังสือ "ข้าวไทย : จากท้องทุ่งสู่ท้องเรา" ที่จัดทำโดย หน่วยวิจัยความมั่นคงของมนุษย์และความเท่าเทียม ว่า คนกินข้าวน้อยคน จะนึกถึงบทเรียนประสบการณ์ของชาวนา ที่สั่งสมกันมาอย่างยาวนาน ทั้งที่สัมพันธ์กันอย่างมาก ทั้งเทคนิคการปลูกและการเก็บพัฒนาเมล็ดพันธุ์คนโบราณ กินข้าวแข็ง หุงขึ้นหม้อ อิ่มท้อง อาจเพราะมีลูกมาก แต่หากมองในมุมสุนทรียรสของข้าวแข็งนั้น จะกินอร่อยหากกินกับ แกงส้ม แกงคั่ว หรือ กับข้าวที่มีน้ำแกง เฉกเช่นใน ภาคใต้ ที่นิยมกินข้าวแข็ง รวมถึงข้าวหลายสายพันธุ์ที่ปลูกในภาคใต้ ก็มีเนื้อสัมผัสที่กระด้างหรือกรุบนุ่มเป็นส่วนใหญ่หากเป็น อาหารไทยภาคกลาง นิยมกินกับข้าวที่พื้นนุ่มกว่าอย่างข้าวหอมมะลิ หรือข้าวสายพันธุ์อื่น ๆ ที่มีลักษณะใกล้เคียงกัน อย่างหอมปทุมธานี หรือ หอมสุพรรณบุรีส่วนมื้ออาหารของ ชาวเหนือ หรือ ชาวอีสาน จะพบว่า ข้าวเหนียวใหม่ ที่เพิ่งเก็บเกี่ยวได้จะมีราคาสูง ยิ่งเมื่อนึ่งด้วยหวด จะเกาะตัวและเรียงเม็ดสวยงาม กินอร่อยกับไส้อั่ว หมูทอด ไก่ย่าง ส้มตำ ฯลฯ แต่ในมุมมองของคนกินข้าว จะรู้จักข้าวสักกี่สายพันธุ์ หรือแม้ได้กินข้าวหลายสายพันธุ์ แต่เราอาจไม่รู้ว่าข้าวที่กินคือข้าวพันธุ์อะไร มาจากที่ไหน มีลักษณะพิเศษทางคุณประโยชน์อย่างไร ยังไม่นับรวมข้าวไทยอีกนับร้อย นับพัน นับหมื่นสายพันธุ์ที่ยังไม่เคยกิน และไม่เคยรู้จักมาก่อน การจัดงาน "เทศกาลข้าวใหม่ ตอน มหัศจรรย์ข้าวไทย" ของเครือข่ายเกษตรกร ภาครัฐ ภาควิชาการ องค์กรพัฒนาเอกชน และสถานีโทรทัศน์ไทยพีบีเอส มีจุดมุ่งหมายสำคัญข้อหนึ่ง คือ การยกระดับสุนทรียภาพให้สังคม พร้อมส่งเสริมเอกลักษณ์และความหลากหลายทางพันธุกรรมและวัฒนธรรมเรื่องข้าว ทั้งคนปลูกข้าว คนขายข้าว และคนกินข้าวดร.เดชรัต สุขกำเนิด นักวิชาการด้านเศรษฐศาสตร์เกษตรและทรัพยากร รับหน้าที่ออกแบบกิจกรรม ชวนชิมชมดมข้าวใหม่ โดยนำข้าวไทยกว่า 30 สายพันธุ์ มาหุงให้ได้ลองชิมและชวนกันลงคะแนน ว่าชอบข้าวพันธุ์ไหนมากที่สุด เพราอะไรรายชื่อพันธุ์ข้าวที่ถูกนำมาให้ชิมในงาน ดร.เดชรัต พบข้อสังเกตสำคัญระหว่างการจัดกิจกรรม โดยพบว่า ผู้บริโภคส่วนใหญ่ รู้จักข้าวไม่เกิน 10 สายพันธุ์ และรู้สึกสนใจข้าวสายพันธุ์อื่น ๆ ที่ตัวเองไม่รู้จัก ไม่เคยชิม และเลือกที่จะกินเทียบกับข้าวสายพันธุ์ที่คุ้นเคย ทั้งยังให้ความสนใจและมีสมาธิกับการชิมเป็นอย่างมาก เพราะต้องให้คะแนนทั้งรูปลักษณ์ สี กลิ่น ความนุ่ม รสชาติ และความชอบโดยรวม รวมถึงราคาข้าวที่น่าจะเหมาะสมที่จะซื้อ ผลการวิเคราะห์คะแนนเบื้องต้น พบว่า ความชอบของผู้บริโภคแบ่งเป็น 3 กลุ่มใหญ่ ๆ คือ 1) กลุ่มที่เน้น “ความนุ่ม” ของข้าว 2) กลุ่มที่เน้น “รสชาติ” ของข้าว ซึ่งมักจะหมายถึงรสชาติที่เป็นความเฉพาะของแต่ละสายพันธุ์ (เช่น ข้าวปกาอำปึล ข้าวโสมมาลี จะได้คะแนนในส่วนนี้สูงมาก) และ 3) กลุ่มที่เน้น “ความหอม” ของแต่ละสายพันธุ์ เช่น ข้าวหอมมะลิแดง ข้าวเหนียวแดง ข้าวเหนียวลืมผัว จะได้คะแนนในส่วนนี้สูงมาก ผลการชิมแบ่งออกเป็น 4 ลักษณะ ดร.เดชรัต ยังระบุถึงสิ่งที่น่าสนใจ คือ ความคิดเห็นเกี่ยวกับราคาข้าว ปรากฏว่า ผู้บริโภคยังให้ข้าวสายพันธุ์ที่มีชื่อเสียง มีราคาข้าวที่สูงกว่า เช่น ข้าวสังข์หยด ข้าวเหนียวลืมผัว ข้าวหอมนิล แม้ข้าวบางสายพันธุ์ผู้ชิมจะชอบมากกว่า แต่ยังไม่ใช่ข้าวที่มีชื่อเสียง ก็ได้รับการประเมินมูลค่าที่ต่ำกว่าประเด็นนี้ชี้ให้เห็นว่า ความคุ้นเคยของผู้บริโภค มีส่วนสำคัญมากในการกำหนดราคา ยกเว้น ข้าวปกาอำปึล และข้าวเหนียวแดง ที่มีการให้คะแนนสูงเฉลี่ย 70 บาท/กก.หลังจากนี้ ดร.เดชรัต และเครือข่ายเกษตรกรรมทางเลือก จะส่งผลการวิเคราะห์ข้อมูลที่สมบูรณ์ ไปยังเกษตรกรผู้ผลิตข้าวสายพันธุ์ต่าง ๆ เพื่อพัฒนาต่อยอดทั้งด้านการผลิตและการตลาดผลลัพธ์จากการ ชวนชิมชมดมข้าวใหม่ เป็นโอกาสของการพัฒนาข้าวพื้นถิ่นไทย ให้กลายเป็นข้าวในดวงใจผู้บริโภค ทั้งในด้านการปรุงอาหาร การแปรรูป และการส่งเสริมการตลาด ซึ่งจะช่วยเพิ่มมูลค่าของข้าวสายพันธุ์ต่าง ๆ ได้บทสนทนาหลังกิจกรรม เรื่อง "โอกาสของข้าวพื้นถิ่นไทยสู่ตลาดที่เปิดกว้าง" ขุนกลาง ขุขันธิน เชฟผู้ทำอาหารจากวัตถุดิบที่ปลอดภัยและยั่งยืน พร้อมด้วย ดร.เดชรัต สุขกำเนิด ได้ให้ข้อคิดเห็นไว้อย่างน่าสนใจขุนกลาง บอกว่า ความยากและสนุกท้าทายของการพัฒนาสินค้าประเภทอาหาร คล้ายกับการสร้างนวัตกรรมใหม่ ผู้พัฒนาสายพันธุ์ข้าว หากต้องการพัฒนาความพิเศษของข้าว ต้องค้นคว้าว่าข้าวของเขาดีที่สุดสำหรับอะไร เช่น การจับคู่เมนูข้าว หากจะทำข้าวผัด ต้องใช้ข้าวเก่าถึงจะอร่อย ซึ่งกว่าจะรู้เช่นนั้น ต้องใช้การค้นคว้าทดลองในเชิงคุณภาพ ผ่านการนำเสนอกับผู้บริโภคและรับฟังความคิดเห็น เมื่อได้คำตอบ จะช่วยสร้างเอกลักษณ์ให้กับข้าวและเมนูอาหารนั้น ดังนั้น การผลิตจะไม่ใช่การเน้นปริมาณการผลิตเยอะ ๆ แต่ต้องใช้วัตถุดิบที่มีอยู่อย่างสร้างสรรค์ให้มากที่สุด ขณะที่ผู้ผลิตเอง ก็ต้องอาศัยความมานะพยายาม ไม่ประนีประนอมให้กับคุณภาพ แต่ต้องมีความมุ่งมั่นที่จะนำพาให้ข้าวไปถึงที่สุดในสิ่งที่เป็นได้ เช่น หากเขาจะทำข้าวพันธุ์นี้ ก็ต้องพัฒนาทั้งสายพันธุ์ วิธีการปลูก วิธีการทำ วิธีการปรุง ซึ่งเป็นโอกาสของตลาดที่เปิดกว้าง ทั้งเรื่องของความนิยมบริโภคสินค้าท้องถิ่น หรือแม้แต่การต่อยอดเป็นการท่องเที่ยวเชิงอาหารยั่งยืน หรือ Gastronomic tourism เพราะปัจจุบัน คนเปิดรับความเป็นท้องถิ่น ความเป็นเฉพาะ การกลับไปศึกษาภูมิปัญญาเดิม ทุ่มเท ต่อยอด ก็เป็นอีกหนทางที่ผู้ผลิตหลายประเทศทั่วโลกประสบความสำเร็จมาแล้ว ในส่วนของการสร้างมูลค่าเพิ่มจากผลผลิตที่มีอยู่ ดร.เดชรัต มองว่า สามารถพัฒนาได้ โดยยกตัวอย่าง ข้าวหอมดอกฮัง ที่นอกจากข้าวอร่อย อีกสิ่งที่หอมมาก คือ สบู่ ซึ่งทำมาจากปลายข้าว ที่เคยขายได้เพียงกิโลกรัมละ 12 บาท แต่เมื่อนำมาทำสบู่ ขายได้ก้อนละ 60 - 80 บาท จึงอยากให้ผู้ผลิต เชื่อมั่นในผลผลิตของตัวเอง แล้วผลิตสินค้าที่ตรงกับใจผู้บริโภคในมุมเศรษฐศาสตร์ ผู้ผลิตไม่ต้องกังวลถึงสัดส่วนการตลาดโดยรวม เพราะเวลาขาย เราไม่ได้ขายให้คนทั่วไป แต่ขายให้กับคนที่มีเราอยู่ในใจ หากทำให้ผู้บริโภคมีข้าวในดวงใจได้ อาจจะสัก 2 - 3 สายพันธุ์ และเกิดการจดจำ จะสามารถถ่ายทอดบอกเล่าต่อได้ ทั้งความรู้สึกภูมิใจที่ได้ถ่ายทอดให้กับคนอื่น หรือถ่ายรูปแชร์กันว่า ฉันกินข้าวนี้ และฉันอยากให้เธอได้กินด้วย ก็จะช่วยส่งเสริมด้านการตลาดนอกจากนั้น ต้องมีพื้นที่เชื่อมต่อ ซึ่งหลายคนสามารถทำแบบที่ไทยพีบีเอสทำ คือ เปิดพื้นที่ หรือ ทำให้คนที่อยากจะมีข้าวในดวงใจ กับคนที่อยากจะผลิตข้าวให้ไปอยู่ในดวงใจของอีกหลาย ๆ เป็นพื้นที่ให้พวกเขาได้มาเจอกัน หากทำแบบนี้ได้บ่อย ๆ คิดว่า ความฝัน ความหวาน ความสนุก การเรียนรู้จะเกิดตามมาพิชญาพร โพธิ์สง่า ผู้สื่อข่าวไทยพีบีเอส ข่าวที่เกี่ยวข้องนาแปลงเล็ก ในเมืองใหญ่ทางเลือก - ทางรอด ข้าวไทยในตลาดโลกงานวิจัยชี้ "ชาวนา" หนี้เพิ่ม หลังนโยบายจำนำข้าว"เทศกาลข้าวใหม่" ชูความหลากหลายพันธุ์ข้าวไทย 
แม่เธอต้องได้กินกุ้ง เพราะพ่อฉันเป็นประมงพื้นบ้าน!|คนกินอาจมองว่าอาหารทะเลมีราคาแพง แต่มุมมองที่มีต่อชาวประมงกลับเป็นอาชีพที่น่าสงสาร "Smart Fisher Folk" คือสิ่งที่ชาวประมงพื้นบ้านนิยามตัวเอง คุยกับ "วิโชคศักดิ์ รณรงค์ไพรี" นายกสมาคมรักษ์ทะเลไทย กับความพยายามของขบวนประมงพื้นบ้านให้ไปสู่จุดนั้นในยุคที่ทรัพยากรทางทะเลถูกใช้อย่างหนักจนเกิดวิกฤต ทำให้เริ่มเกิดความกังวลต่อความอยู่รอดของลูกหลานในอนาคต “การจัดการทรัพยากรประมงอย่างยั่งยืน” จึงเป็นสิ่งที่ถูกเรียกร้องและกำหนดเป็นเป้าหมายร่วมกันในปัจจุบันแต่หากมองย้อนกลับไป กระแสการทำประมงอย่างยั่งยืนไม่ใช่เพิ่งเกิดขึ้นหลังทะเลวิกฤต แต่เป็นสิ่งที่ “ชาวประมงพื้นบ้าน” ทำมานานแล้ว แต่เพราะการไม่เข้าใจและไม่ยอมรับใน “วิถีประมงพื้นบ้าน” ทำให้ไม่เพียงแค่ทรัพยากรประมงไม่ถูกจัดการอย่างยั่งยืน และเริ่มส่งผลกระทบถึงปัจจุบัน แต่ชาวประมงพื้นบ้านก็ถูกมองข้ามจนเกือบสูญเสียตัวตน และไร้ความหวังต่อการดำรงวิถีนี้ต่อไป ทั้งที่มีส่วนสำคัญต่อการรักษาทรัพยากรทางทะเลเมื่อ "การล่มสลายของประมงพื้นบ้าน" เป็นเรื่องเดียวกับ "วิกฤตทรัพยากรทางทะเล" การรักษาประมงพื้นบ้านเพื่อรักษาทรัพยากรทางทะเลอย่างยั่งยืน จึงเป็นภารกิจสำคัญของขบวนประมงพื้นบ้านในยุคปัจจุบัน ที่ต้องหาทางออกภายใต้หลายโจทย์ใหญ่ ทั้งที่เป็นโจทย์เดิม อย่างนโยบายและกฎหมายที่ไม่เป็นธรรมต่อชาวประมงพื้นบ้าน ที่ยังแก้ไม่ตก และโจทย์ใหม่ คือ การยกระดับชาวประมงพื้นบ้านไปสู่การเป็น Smart Fisher Folk"ไทยพีบีเอส" ชวน วิโชคศักดิ์ รณรงค์ไพรี นายกสมาคมรักษ์ทะเลไทย พูดคุย ย้อนอดีตกว่า 27 ปี นับตั้งแต่เริ่มต้นก่อตั้งขบวนชาวประมงพื้นบ้าน ปัญหา และอุปสรรคตลอดเส้นทางของความพยายามรักษาวิถีประมงยั่งยืน และโจทย์ท้าทายในปัจจุบันวิโชคศักดิ์ ย้อนอดีตว่า แต่ก่อน ชาวประมงพื้นบ้านถูกมองว่าเป็นอาชีพที่น่าสงสาร เพราะต้องเจอปัญหาอุปสรรคมากมาย ทรัพยากรทางทะเลที่เสื่อมโทรมลง จากการเปลี่ยนแปลงตามธรรมชาติ และการใช้เครื่องมือประมงผิดกฎหมาย เมื่อมีปัญหา ก็ไม่มีอำนาจต่อรองใด ๆ จนถึงขนาดมีข้อเสนอว่า ให้เลิกอาชีพประมงพื้นบ้าน ไปทำอย่างอื่นแทนไม่ใช่คนภายนอกเท่านั้นที่มองว่า อาชีพประมงพื้นบ้านมีแต่ปัญหา ภายในขบวนของเครือข่ายประมงพื้นบ้านเอง ก็ไม่ได้พยายามยกระดับเพื่อก้าวข้ามปัญหาด้วยตัวเองวิโชคศักดิ์บอกว่า ปัญหาชาวประมงพื้นบ้านคงจะวนอยู่ในอ่างอยู่อย่างนั้น หากไม่มีสถานการณ์เมื่อปี 2558 ที่สหภาพยุโรป (EU) ยื่นคำขาดให้ประเทศไทยปฏิรูปนโยบายเรื่องการประมงที่ผิดกฎหมาย ที่ไม่มีการรายงาน และที่ไม่มีกฎข้อบังคับ (IUU : Illegal, Unreported and Unregulated Fishing) และอาจจะถูกห้ามส่งออกอาหารทะเลไปยังสหภาพยุโรป หรือที่เรียกกันว่า ได้ใบเหลืองการได้ใบเหลืองในครั้งนั้น ทำให้รัฐไทยภายใต้รัฐบาล คสช. เร่งปฏิรูปนโยบายประมงขนานใหญ่ ทั้งการออกกรอบกฎหมาย การบริหารจัดการประมง การบริหารจัดการกองเรือ การติดตาม ควบคุม และเฝ้าระวัง การตรวจสอบย้อนกลับ และการบังคับใช้กฎหมาย ซึ่งกลุ่มประมงพื้นบ้านก็ยื่นข้อเสนอไปถึงกลไกของกรรมาธิการเพื่อผลักดันกฎหมายประมงนอกจากข้อเสนอเรื่องกระจายอำนาจ อีกจุดเปลี่ยนสำคัญ คือ การยอมรับการทำประมงอย่างยั่งยืน วิโชคศักดิ์เล่าว่า ที่ผ่านมา เรื่องนี้เป็นเพียงแค่กระแสรอง ขณะที่ฝั่งประมงพื้นบ้านที่เสนอเรื่องนี้ก็มักจะถูกมองว่าเป็นพวกโรแมนติกและเชย แต่หลังจากสถานการณ์ IUU ทำให้เรื่องนี้กลายเป็นกระแสหลัก เป็นเรื่องที่ใคร ๆ ไม่ว่าพรรคไหนหรือรัฐบาลไหนก็ต้องพูดถึง  ถึงแม้กระแสประมงยั่งยืน จะช่วยเปิดพื้นที่ให้ประมงพื้นบ้านได้รับการยอมรับมากขึ้นในวันนี้ แต่วิโชคศักดิ์บอกว่า แค่นั้นยังไม่เพียงพอ ตราบใดที่ประมงพื้นบ้านยังไม่ได้เข้าไปมีส่วนร่วมกำหนดการจัดการทรัพยากรประมงอย่างแท้จริง ซึ่งการมีส่วนร่วมจะเกิดขึ้นได้ ก็ต้องกระจายอำนาจการจัดการทรัพยากรประมง ให้แก่ประมงพื้นบ้านอย่างเท่าเทียมกันการกระจายอำนาจการจัดการทรัพยากรประมง จึงยังเป็นเป้าหมายสำคัญขบวนประมงพื้นบ้านในขณะนี้ เพราะแม้พระราชกำหนดการประมง พ.ศ.2560 ได้กำหนดกลไกคณะกรรมการประมงจังหวัดเอาไว้ แต่สัดส่วนของตัวแทนประมงพื้นบ้านในคณะกรรมการฯ ยังน้อยเกินไปเมื่อเทียบกับสัดส่วนจากตัวแทนภาครัฐและประมงพาณิชย์ ทำให้แม้จะกฎหมายจะมีผลบังคับใช้มาแล้ว 2 ปี แต่ก็ยังไม่สามารถแก้ไขปัญหาของประมงพื้นบ้านได้  วิโชคศักดิ์ ยกตัวอย่าง กรณีที่เห็นว่าสัดส่วนของตัวกรรมการยังไม่ชอบธรรม เช่น กรรมการประกอบด้วยนายอำเภอทุกอำเภอ หากมี 20 อำเภอ ก็มี 20 คน ก็จะกลายเป็นที่ประชุมของกระทรวงมหาดไทยเขาย้ำด้วยว่า ถ้ากระจายอำนาจได้จริง การจัดการทรัพยากรประมงอย่างยั่งยืนก็เกิดขึ้นได้จริงเช่นกัน แต่ก็เข้าใจว่ากว่าจะทำเรื่องนี้ได้สำเร็จคงต้องใช้เวลา เพราะสังคมไทยยังต้องผ่านบทเรียนอีกมาก และที่สำคัญ คือ ประมงพื้นบ้านเองก็ต้องปรับตัว เพื่อจะให้เกิดความยั่งยืนได้ทั้งระบบการเปลี่ยนทัศนคติต่ออาชีพประมงพื้นบ้าน ไม่มองว่าชาวประมงพื้นบ้านคือคนยากจนที่มีแต่ปัญหา และไร้ความหวังต่ออาชีพนี้ ตามที่เคยถูกให้นิยามมาตั้งแต่อดีต แต่มองว่า ชาวประมงพื้นบ้าน คือ “Smart Fisher Folk” เป็นสิ่งที่วิโชคศักดิ์บอกว่า ถือเป็นเรื่องแรกที่ชาวประมงพื้นบ้านต้องปรับตัว ซึ่งขบวนประมงพื้นบ้าน ก็พยายามพูดคุยให้ชาวประมงพื้นบ้านเข้าใจและมองตัวเองด้วยทัศนคติแบบนี้สิ่งที่ต้องเกิดขึ้นควบคู่กันไปกับการเปลี่ยนทัศนคติ คือ การสร้างระบบให้เป็นไปตามหลักของ Smart Fisher FolK ที่ต้องมองใน 3 มิติ คือ 1) ก่อนการผลิต คือ พื้นที่รองรับการทำประมงของตัวเอง 2) ช่วงการผลิต คือ ไม่ใช่เครื่องมือทำลายล้าง ไม่ใช้แรงงานทาส และ 3) หลังการผลิต คือ จัดการสัตว์น้ำให้คนกินปลอดภัยแม้การเปลี่ยนทัศนคติจะเป็นเรื่องยาก แต่วิโชคศักดิ์บอกว่า ตอนนี้ก็เห็นแนวโน้มที่ดี เห็นได้จากกลุ่มชาวประมงพื้นบ้านที่เป็นสมาชิกสมาคมสมาพันธ์ชาวประมงพื้นบ้านแห่งประเทศไทยจำนวนมากก็เริ่มปรับตัว จัดการผลผลิตตามหลักการ Smart Fisher Folk ขณะที่ภาครัฐก็สร้าง “มาตรฐานผลิตภัณฑ์สัตว์น้ำชาวประมงพื้นบ้าน” หรือ Blue Brand Standard เพื่อเป็นเครื่องมือให้ชาวประมงพื้นบ้านสร้างความมั่นใจต่อผู้บริโภคว่า จะสามารถเลือกซื้อสินค้าสัตว์น้ำที่มาจากการทำประมงแบบยั่งยืน ปลอดภัย และเป็นมิตรต่อสิ่งแวดล้อมท้ายที่สุด วิโชคศักดิ์ยืนยันว่า หาก “ประมงยั่งยืน” ยังเป็นมาตรฐานของแนวทางในการจัดการทรัพยากรประมง ประมงพื้นบ้านก็จะยังเป็นอาชีพที่ต้องดำรงอยู่ เพราะไม่ใช่แค่เพื่อความอยู่รอดของชาวประมงพื้นบ้านเอง แต่จะเป็นทางรอดที่ยั่งยืนของมนุษย์ด้วย เพ็ญพรรณ อินทปันตี : ข่าววาระทางสังคมและนโยบายสาธารณะ ข่าวที่เกี่ยวข้อง"กลุ่มประมงพื้นบ้าน" ระดมอาหารทะเลช่วยน้ำท่วมอุบลฯ 
เปิดใจ นศ.ไทยสร้างชื่อออกแบบโลโก้ Super Bowl 2021|ไทยพีบีเอสออนไลน์ สัมภาษณ์พิเศษ "พัชณิษฐ์ ศรีวิโรจน์" หรือ เชอร์รี่ นักศึกษาฝึกงานคนไทย สาขากราฟิก ดีไซน์ เจ้าของผลงานโลโก้เมืองเจ้าภาพการแข่งขัน Super Bowl 2021 อวดฝีมือคนไทยสู่วงการอเมริกันฟุตบอลระหว่างท่องหน้าเฟซบุ๊กในวันหนึ่ง นิ้วก็ไปหยุดอยู่ที่โพสต์ของ Cherry Patchanit  "พัชณิษฐ์ ศรีวิโรจน์" หรือ เชอร์รี่ รุ่นน้องในทีมบาสเกตบอลช่วงมัธยมปลาย ซึ่งหลายต่อหลายครั้งเรื่องราวในเฟซบุ๊กของรุ่นน้องคนนี้น่าประทับใจจนดึงความสนใจจากสายตาที่กำลังกวาดไปบนหน้าจอโทรศัพท์ได้เสมอ และครั้งนี้ก็เช่นกัน"นี่บอกอยู่ตลอดว่า ถ้าไม่เด่นไม่ดังจะไม่หันหลังกลับไป! และวันนี้ดิช้อนทำได้แล้วนะคะ ทุกโค้นนนนน!!! My precious “Sailling Ship” logo is now displayed everywhere in Downtown Tampa during the  week!!! โลโก้ลูกรักที่ตั้งใจปั้นมากๆ ได้ออกสู่สายตาประชาชีแล้วแหละทุกคน!"เชอร์รี่ ในวัย 24 ปี อวดภาพถ่ายคู่โลโก้ในงาน "Super Bowl Experience" 3 ภาพถ้วน พร้อมเล่าเรื่องราวอีกมากมายเกี่ยวกับที่มาของโลโก้ผ่านเฟซบุ๊ก สร้างแรงจูงใจให้ตัดสินใจติดต่อสัมภาษณ์ถึงจุดเริ่มต้นความสำเร็จนี้ให้มากขึ้น เชอร์รี่ตกลงอย่างไม่อิดออด พร้อมบอกว่า กว่าโลโก้นี้จะออกมาสำเร็จ นอกจากความตั้งใจและพยายามแล้ว หลายอย่างมันบังเอิญไปหมดบังเอิญอย่างแรก คือ เชอร์รี่ ที่เป็นนักศึกษาจากยูนิเวอร์ซิตี้ ออฟ แทมปา ในสาขากราฟิก ดีไซน์ เมื่อปี 2019 กระจายใบสมัครเพื่อฝึกงานกับเอเจนซี่ 3-4 เจ้า แต่กลับถูกปฏิเสธทั้งหมด จนได้รับการติดต่อจากบริษัท Schifino Lee เอเจนซี่ที่ได้รับงานออกแบบโลโก้ Super Bowl โดยวันแรกที่ไปทำงานบริษัทได้เสนอให้ลองออกแบบโลโก้เพื่อร่วมโปรเจ็กนี้ ซึ่งเชอร์รี่ก็ตอบตกลงทันที เพราะ Super Bowl ถือเป็นงานที่ใหญ่มากบังเอิญอย่างที่ 2 คือ Super Bowl 2021 จริงๆ แล้วมีกำหนดจัดการแข่งขันรอบสุดท้ายที่แอลเอ แต่กลับเกิดปัญหาด้านการดำเนินงานที่ล่าช้า ทำให้สุดท้ายตัดสินใจมาจัดการแข่งขันที่แทมปาแทน โดยโปรเจ็กโลโก้ที่เชอร์รี่ได้ออกแบบในครั้งนี้ เป็นโลโก้ของเมืองเจ้าภาพ คือ แทมปา ซึ่งเป็นโลโก้แยกจากโลโก้หลักของการแข่งขันความบังเอิญกลายเป็นจุดเริ่มต้น โอกาสลอยมากองอยู่ตรงหน้า เชอร์รี่ไม่ลังเลที่จะบอกตัวเองว่า "ต้องเต็มที่ดูสักตั้ง" ลงมือหาเรฟเฟอเรนซ์ 2 วันเต็ม ก่อนจะวาดดราฟแรกของโลโก้ออกมาได้ เมื่อถึงวันพรีเซนต์งาน 3 คอนเซ็ปจากบริษัทที่เชอร์รี่ฝึกงาน ต้องมี 1 งานที่ถูกคัดออก แต่ลูกค้ากลับเลือกงานของเชอร์รี่ให้เข้ารอบพร้อมกับงานของเพื่อนนักศึกษาฝึกงานอีกคน และเอ่ยปากชมว่า "ชอบคอนเซ็ปของรี่มาก และอยากจะไปต่อกับคอนเซ็ปนี้ มันพรีเซนต์ความเป็นยูนีคของเมืองได้ดีมาก"หลังจากปรับแก้ไขหลายต่อหลายครั้ง ในที่สุดก็ถึงวันที่ต้องเลือกระหว่าง 2 คอนเซ็ปสุดท้าย ซึ่งผลงานของเชอร์รี่ก็ได้เป็นโลโก้ที่ถูกเลือก ก่อนจะต้องไปหารือกับ NFL เพื่อโลโก้ดราฟสุดท้าย จนออกมาเป็นโลโก้ที่มีส่วนผสมของสีฟ้าถึง 60% เพราะแทมปาถือเป็นเมืองที่มีความเกี่ยวข้องกับน้ำ ทั้งย่านท่องเที่ยวชื่อดังอย่างริเวอร์วอล์ค แอนด์ วอเตอร์ สตรีท และเทศกาลกาสปาริลล่า หรือเรือโจรสลัดที่มีประวัติศาสตร์มาอย่างยาวนาน ส่วนสีแดงเป็นสีของทีมเจ้าภาพอย่างแทมปา เบย์ บัคคาเนียร์นอกจากนี้ โลโก้ยังถูกออกแบบให้เข้ากับการแข่งขัน Super Bowl ครั้งที่ 55 โดยใบเรือออกแบบให้มี 5 ใบ ท้องเรือที่เป็นฟุตบอล ก็เป็นเชือกถัก 5 ขีด อีกทั้งเชอร์รี่ยังต้องปรับเรือที่หันซ้ายในตอนแรก หลังสโลแกนของการแข่งขันออกมาระหว่างดราฟงานสุดท้ายว่า Forward . Forever . Together. มุ่งหน้าไปเรื่อยๆ ไม่หยุด จนต้องตัดสินใจกลับเรือ เพราะที่สหรัฐฯ การไปข้างหน้าคือต้องไปด้านขวาผลงานของเชอร์รี่ถูกนำไปติดไปทั่วเมือง แทมปา เพื่อประชาสัมพันธ์การแข่งขัน “Super Bowl ครั้งที่ 55” รอบชิงชนะเลิศ  เป็นการพบกันระหว่าง แทมปา เบย์ บัคคาเนียร์ส กับ แคนซัส ซิตี ชีฟส์ จัดขึ้นที่สนาม เรย์มอนด์ เจมส์ สเตเดียม เมืองแทมปา รัฐฟลอริดา ในวันที่ 8 ก.พ.นีั เวลา 06.30 ตามเวลาประเทศไทยก่อนจะจบการพูดคุยกัน เชอร์รี่ เล่าด้วยเสียงหัวเราะว่า จากเด็กไทยที่ไม่รู้จักอเมริกันฟุตบอล ต้องยกเครดิตให้ลุงเขยที่เป็นบิ๊กแฟนของแทมปา เบย์ บัคคาเนียร์ ทำให้ได้มีโอกาสไปชมการแข่งขันที่สเตเดี้ยม ซึ่งในช่วงเวลานั้นก็แอบคิดลึกๆ ในใจว่า ถ้ามีงานออกแบบของตัวเองโชว์ไปทั่วสเตเดี้ยมต้องดีมากแน่ๆ ไม่คิดว่าวันหนึ่งฝันจะเป็นจริงแม้การเริ่มงานอย่างจริงจังหลังเรียนจบต้องชะงักไปเพราะ COVID-19 ทำให้หลายบริษัทในสหรัฐฯ จ้างงานลดลง แต่ในอนาคตหลังรับผิดชอบงานสเกลใหญ่แล้ว เชอร์รี่หวังว่าจะยังเดินไปบนเส้นทางกราฟิกดีไซน์ต่อไป โดยอาจกลับมาทำงานที่ประเทศไทย เพราะความฝันที่รุ่นน้องคนนี้อยากเห็น คือ วงการดีไซน์ไทยไปไกลระดับโลก 
สเก็ตบอร์ดเลี้ยงชีพ "แข่ง - ขาย" ความท้าทายชีวิตอดีตทีมชาติ|ในวันที่สเก็ตบอร์ด-เซิร์ฟสเก็ตกลายเป็นกีฬาที่ใคร ๆ ก็เล่น ไทยพีบีเอสออนไลน์ชวนพูดคุยกับอดีตนักกีฬาสเก็ตบอร์ดทีมชาติไทย บอกเล่าวันวานที่ต้องถือสเก็ตบอร์ดแบบแอบ ๆ แต่เขาคนนี้ยังตั้งมั่นเลี้ยงชีพด้วยสเก็ตบอร์ด จากสนามแข่งทั่วเอเชียจนมาถึงการเปิดร้านของตัวเองหลังกระแสสเก็ตบอร์ดและเซิร์ฟสเก็ตบูมขึ้นมาจนหันไปทางไหน หรือเข้าแอปฯ อะไร ก็ดูเหมือนว่าทุกคนเล่นเป็นกันหมด ไทยพีบีเอสออนไลน์ติดต่อร้านขายสเก็ตบอร์ดย่านรังสิต เพื่อพูดคุยถึงความเติบโตของตลาดสเก็ตบอร์ดและเซิร์ฟสเก็ตนายวีรยุทธ เอกศิรสุวรรณ หรือ นัท เจ้าของร้านขายสเก็ตบอร์ด เล่าว่า ก่อนหน้านี้ไม่เคยรู้จักเซิร์ฟบอร์ดมาก่อน แต่ขายสเก็ตบอร์ดมาตั้งแต่ยุค Hi5 บนออนไลน์ จนมามีหน้าร้านเป็นหลักแหล่งนาน 15 ปีแล้ว แต่ในช่วง COVID-19 ลูกค้าได้เข้ามาสอบถามจำนวนมากจึงได้ไปศึกษาก่อนสั่งซื้อสินค้าเข้ามาขายที่ร้านเมื่อถามว่า "พี่ขายสเก็ตแล้วเล่นเองด้วยหรือเปล่า?" นายวีรยุทธ หันมายิ้มแล้วตอบว่า "ผมเป็นอดีตนักกีฬาสเก็ตบอร์ดทีมชาติไทยครับ" ก่อนจะย้อนประสบการณ์ว่า เริ่มตั้งแต่ตอนเด็กก็เตะฟุตบอลเหมือนเด็กคนอื่น แต่วันหนึ่งเห็นเพื่อนแถวบ้านเล่นสเก็ตบอร์ดแล้วกระโดดไม่ได้สักทีจนคิดในใจว่า "ทำไมมันยากจัง"เมื่อตั้งคำถามก็ต้องหาคำตอบ นายวีรยุทธ ตัดสินใจขอเพื่อนลองเล่นแล้วก็ล้มตั้งแต่ครั้งแรกที่ลอง แต่ก็ยังไม่ลดความพยายามกระโดดวนไปจนสุดท้ายก็กระโดดได้โดยไม่ล้ม ทำให้รู้สึกภูมิใจในตัวเองแล้วก็เล่นสเก็ตบอร์ดมาตลอด แต่สมัยก่อนสเก็ตบอร์ดเป็นกีฬาที่น่าอาย ภาพลักษณ์เหมือนกีฬาของเด็กเกเร ตัวประหลาด ไปเล่นที่ไหนก็ถูกไล่ แค่ไถผ่านยังถูกไล่ จนเวลาเดินไปไหนต้องเอาบอร์ดแอบไว้ด้านหลังหลังเรียนจบก็กำหนดเส้นทางชีวิตสู่สายสเก็ตบอร์ดทันที นายวีรยุทธ เริ่มต้นหาเลี้ยงชีพจากการขายสเก็ตบอร์ดผ่านช่องทางออนไลน์ ควบคู่ไปกับการหาสนามแข่งขันสเก็ตบอร์ดทั้งในและต่างประเทศ ก่อนโอกาสการเป็นนักกีฬาทีมชาติไทยจะเข้ามาให้ได้แสดงฝีมือบนเวทีมหกรรมกีฬาเอเชียน อินดอร์เกมส์ที่มาเก๊า แล้วคว้าอันดับ 2 ประเภท Best Trick กลับมาให้ประเทศไทยได้นายวีรยุทธ เล่าว่า การแข่งขันสเก็ตบอร์ดมีมานานตั้งแต่ก่อนปี 2000 โดยมีแข่งทั้งในและต่างประเทศ ส่วนตัวเริ่มตระเวนแข่งขันตั้งแต่อายุ 20 ปี สำหรับการแข่งในต่างประเทศส่วนใหญ่เป็นการเชิญร่วมแข่งขันโดยผู้จัดเสนอที่พักและตั๋วฟรี แต่บางรายการต้องเสาะหาการแข่งขันด้วยตัวเองพร้อมลงทุนวางแผนออกค่าตั๋ว ค่าที่พักว่าคุ้มกับเงินรางวัลที่จะได้มาหรือไม่ หากมีลุ้นก็จะไป แต่ถ้ามองรายชื่อคู่แข่งเป็นไอดอลหรือโปรสเก็ตบอร์ดที่ดูเขาเพื่อฝึกท่าก็ไม่ไปอย่างไรก็ตาม การแข่งขันสเก็ตบอร์ดหลายประเทศจัดแข่งขันต่อเนื่อง ประเทศไทยเองก็จัดการแข่งขันอยู่บ้าง แต่เงินรางวัลหลักหมื่นซึ่งน้อยกว่าเมื่อเทียบกับต่างประเทศอย่างจีนหรือสิงคโปร์ที่จัดแข่งเกือบทุกเดือน ด้วยเงินรางวัลหลักแสน ซึ่งคนไทยสู้ได้อยู่แล้ว เพราะคนไทยเก่งหลายคน เมื่อก่อนต่างประเทศต้องเชิญคนไทยไปเล่นสเก็ตบอร์ดเพื่อเปิดงาน แต่ตอนนี้จีน ฮ่องกงมีสนามสเก็ตบอร์ดหลักร้อย ตลาดแข่งขันเขาใหญ่มาก ส่วนไทยยังเหมือนเดิม ซึ่งเป็นเรื่องที่น่าเสียดายทั้งนี้ นายวีรยุทธ มองว่า การหาเลี้ยงชีพด้วยสเก็ตบอร์ดในประเทศไทยยังพอไปได้ แต่ต้องมองหาสนามแข่งทั้งในและต่างประเทศอย่างต่อเนื่อง ขณะที่ต่างประเทศเริ่มมีอาชีพหรือต้นสังกัดให้เงินเดือนแล้ว รวมถึงกรณีแบรนด์สินค้าจ้างเป็นพรีเซนเตอร์ด้วย โดยหวังว่าในอนาคตตลอดสเก็ตบอร์ดจะโตขึ้นต่อเนื่อง เหมือนกับกระแสที่คนเริ่มมาเล่นกันมากขึ้นอ่านข่าวที่เกี่ยวข้อง อย่าเพิ่งซื้อ "เซิร์ฟสเก็ต" ราคาแรง ลองเล่นฟรีที่สวนรถไฟ 
อย่าเพิ่งซื้อ "เซิร์ฟสเก็ต" ราคาแรง ลองเล่นฟรีที่สวนรถไฟ|กระแส "เซิร์ฟสเก็ต" กำลังมา แต่บอร์ดหาซื้อไม่ได้ - ราคาแรง แบรนด์ดังในออสเตรเลียยังต้องจำกัดให้ซื้อ 2 ชิ้นต่อคน หลังพบการปั่นราคาในตลาดมืด ชมรมสเก็ตบอร์ดฯ แนะเล่นฟรี พร้อมโค้ชสอนพื้นฐานที่ลานสเก็ตสวนรถไฟก่อนซื้อจริงกระแสเซิร์ฟสเก็ตยังมาแรงต่อเนื่อง ล่าสุด อุรัสยา เสปอร์บันด์ หรือ ญาญ่า นักแสดงชื่อดัง เริ่มหัดเล่นกีฬาฮิต หลังคนดังทั้งโดม ปกรณ์ลัม ไอซ์ อภิษฎา รวมถึงเคน ธีรเดช จุดกระแสเซิร์ฟสเก็ตมาตั้งแต่ช่วงปลายปีที่ผ่านมา จนเกิดเป็นกีฬายอดนิยมในช่วง COVID-19บรรยากาศลานสเก็ตในสวนวชิรเบญจทัศ หรือ สวนรถไฟเต็มไปด้วยประชาชนหลากหลายวัยเข้ามาเล่นเซิร์ฟสเก็ตและสเก็ตบอร์ดช่วงเย็นหลังเลิกงาน โดยเนรัญญาพร รอดหลัก อายุ 47 ปี เล่าว่า มาเล่นเซิร์ฟสเก็ตที่สวนรถไฟเข้าวันที่ 3 แล้ว หลังมีประสบการณ์เล่นเซิร์ฟในทะเล แต่เมื่อมีการล็อกดาวน์ช่วง COVID-19 ทำให้ไม่สามารถไปเล่นได้ จึงตัดสินใจลองเล่นเซิร์ฟบอร์ดขณะที่ ชนัฎฎา หล่าวเจริญ อายุ 30 ปี นักศึกษาปริญญาโท บอกว่า หลังเห็นกระแสโซเชียลรวมถึงคนดังหลายคนเล่นเซิร์ฟบอร์ดกันมาก จึงเกิดเป็นคอมมิวนิตี้ เพื่อนชวนกันมาเล่น ส่วนตัวว่าง ๆ เลยตัดสินใจลองมาเล่นแล้วสนุกมาก รู้สึกอิสระจนติดใจมาเล่นต่อเนื่อง โดยศึกษาลักษณะเซิร์ฟบอร์ดก่อนสั่งซื้อจากอินเทอร์เน็ต  ความนิยมที่เพิ่มขึ้นต่อเนื่อง ส่งผลให้เซิร์ฟสเก็ตเป็นที่ต้องการจนสินค้าขาดตลาด บางคนต้องรอสั่งซื้อนานและต้องสู้ด้วยราคาที่สูงขึ้นกว่าเท่าตัว โดยแบรนด์ดังจากออสเตรเลีย ได้ขึ้นประกาศบนเว็บไซต์ว่า ตรวจสอบพบสินค้าถูกนำไปขายตลาดมืดในไทยและมีการปั่นราคา จึงจำกัดการขายสินค้า 2 ชิ้นต่อคน ด้านนายธาดา หลูสุวรรณ เจ้าหน้าที่ชมรมสเก็ตบอร์ดและโรลเลอร์สเก็ตเพื่อการกีฬา กล่าวว่า ปกติสวนรถไฟมีคนมาเล่นสเก็ตไม่ถึง 20 คน แต่หลังจาก COVID-19 ครั้งล่าสุด มีคนมาเล่นเพิ่มขึ้นถึงวันละ 200 - 300 คน ขณะที่ราคาเซิร์ฟสเก็ตก่อนหน้านี้อยู่ที่หลักพัน แต่ช่วงนี้ขยับขึ้นเป็นหลักหมื่นบาท และบางรุ่นแพงขึ้นเป็นเท่าตัวสำหรับประชาชนที่สนใจเล่นเซิร์ฟสเก็ต หรือสเก็ตบอร์ด เจ้าหน้าที่ชมรมสเก็ตบอร์ดฯ แนะนำให้มาทดลองเล่นที่สวนรถไฟก่อนตัดสินใจซื้อบอร์ดของตัวเอง โดยชมรมฯ มีบริการลองบอร์ด สเก็ตบอร์ด และเซิร์ฟบอร์ดฟรี พร้อมโค้ชสอนท่าพื้นฐานทุกวัน จันทร์ถึงอาทิตย์ ในช่วงเช้าและค่ำ จนถึงเวลาประมาณ 20.00 น.  
ไทยส่ง "ต้มยำกุ้ง" ขึ้นทะเบียนมรดกโลกที่จับต้องไม่ได้ต่อยูเนสโก  |คณะรัฐมนตรี เห็นชอบเสนอ "ต้มยำกุ้ง" ภายใต้ชื่อ Tomyum Kung ส่งขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก ชี้มีคุณค่าครบทั้งด้านธรรมเนียม สืบทอดในครัวเรือน สะท้อนวัฒนธรรมการกินของคนไทย วันนี้ (23 มี.ค.2564) น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า คณะรัฐมนตรี (ครม.)เห็นชอบให้เสนอต้มยำกุ้ง ขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก ตามที่กระทรวงวัฒนธรรมเสนอ พร้อมเห็นชอบให้อธิบดีกรมส่งเสริมวัฒนธรรม ในฐานะเลขานุการคณะกรรมการส่งเสริมและรักษามรดกภูมิปัญญาทางวัฒนธรรมเป็นผู้ลงนามในเอกสารที่จะเสนอต่อยูเนสโกในฐานะตัวแทนประเทศไทยสำหรับสาระสำคัญของการนำเสนอต้มยำกุ้ง ภายใต้ชื่อ Tomyum Kung ต่อยูเนสโกมีดังนี้คือ ด้านคุณค่าและความสำคัญ ต้มยำกุ้งเป็นอาหารที่สะท้อนให้เห็นถึงวิถีชีวิตที่เรียบง่ายของชุมชนเกษตรกรรมริมแม่น้ำลำคลองในภาคกลางของไทย ที่มีวัฒนธรรมการบริโภคอาหารผ่านการสังเกตและเรียนรู้จากธรรมชาติทั้งนี้ ต้มยำกุ้ง มีคุณสมบัติตามหลักเกณฑ์การพิจารณาขึ้นทะเบียนเป็นมรดกวัฒนธรรมที่จับต้องไม่ได้ของมนุษยชาติตามที่นิยามไว้ในอนุสัญญาว่าด้วยการสงวนรักษามรดกวัฒธรรมที่จับต้องไม่ได้ ปีค.ศ. 2003 ดังนี้คือ ด้านธรรมเนียมและการแสดงออกทางมุขปาฐะ โดยแต่เดิมเป็นการสืบทอดในครัวเรือนจากรุ่นสู่รุ่นแบบปากเปล่า ไม่มีประวัติหรือบันทึกตำรับเป็นลายลักษณ์อักษรที่ตายตัวนอกจากนี้ ด้านการปฏิบัติทางสังคมและพิธีกรรม เนื่องจากต้มยำกุ้งเป็นอาหารที่สะท้อนถึงวิถีชีวิตของคนไทยพุทธที่เป็นชาวนาชาวสวนในลุ่มแม่น้ำภาคกลางที่อุดมสมบูรณ์ ซึ่งมักจะงดเว้นการฆ่าสัตว์ใหญ่เป็นอาหาร โดยเฉพาะช่วงวันพระหรือวันเข้าพรรษา ดังนั้นกุ้งแม่น้ำ ซึ่งมีอย่างอุดมสมบูรณ์และลอยขึ้นมาให้จับง่ายๆในบางฤดูกาล จึงเหมาะใช้ทำอาหารและยังสะท้อนเรื่องวัฒนธรรมการบริโภคของคนไทยโดยมีข้าว เป็นอาหารหลัก รับประทานร่วมกับ กับข้าว โดยคนในครอบครัวจะล้อมวงรับประทานอาหารพร้อมหน้ากัน กินข้าวหม้อเดียวกัน กินแกงหม้อเดียวกัน ซึ่งแสดงถึงความผูกพันใกล้ชิดกันในครอบครัว ส่วนด้านความรู้และการปฏิบัติเกี่ยวกับธรรมชาติและจักรวาล ต้มยำกุ้งถือเป็นอาหารเพื่อสุขภาพ เพราะมีไขมันต่ำ และมีสรรพคุณจากเครื่องสมุนไพรช่วยบำรุงร่างกาย ปรับธาตุให้สมดุลโดยเฉพาะอย่างยิ่งในช่วงเปลี่ยนฤดูกาลปลายฝนต้นหนาว จะช่วยป้องกันและบรรเทาอาการหวัดได้ที่ผ่านมายูเนสโก ได้ประกาศให้โขนและนวดไทยขึ้นทะเบียนเป็นรายการที่เป็นตัวแทนมรดกวัฒนธรรมที่จับต้องไม่ได้ของมนุษยชาติในปี 2561 และ 2562 ตามลำดับ โดยขณะนี้ โนรา และสงกรานต์ ยังอยู่ในกระบวนการพิจารณาของยูเนสโก สำหรับการเป็นตัวแทนมรดกวัฒนธรรมที่จับต้องไม่ได้ของมนุษยชาติ
นักวาดภาพสีน้ำชาวไทย ฝากผลงานบนรถบัสเมืองโบราณญี่ปุ่น|นักวาดภาพสีน้ำชาวไทยฝากผลงานภาพวาดข้างรถบัสเมืองโบราณญี่ปุ่น เส้นทางโตเกียวซาวะ โดยจะจัดแสดงเป็นเวลา 2 ปี  วันนี้ (31 มี.ค.2564) นายฉัตรชัย ธรรมาภิรมย์ นักวาดภาพสีน้ำชาวไทย ล่าสุดได้ผลงานได้ไปแสดงที่เมืองเมืองซาวาระ ตั้งอยู่ทางทิศตะวันออกเฉียงเหนือของเมืองนาริตะ ภายในจังหวัดชิบะ ซาวาระ ประเทศญี่ปุ่น โดยเป็นภาพติดข้างรถบัสเดินทางระหว่างเมืองโตเกียวและเมืองซาวาระ นายฉัตรชัยกล่าวว่า ผลงานทีได้ไปแสดงนั้นเป็นภาพวาดสีน้ำซึ่งเป็นภาพวาดสถานที่สำคัญในเมืองซาวาระ ซึ่งเอกลักษณ์ของเมืองซาวาระคือเป็นเมืองเก่าที่จะมีสถานปัตยกรรมโบราณเช่น ศาลเจ้าคาโทริซึ่งเป็น 1 ใน 3 ศาลเจ้าสำคัญของญี่ปุ่นซึ่งได้แก่ (ศาลเจ้าอิเสะ ศาลเจ้าคาโทริ และะศาลเจ้าคาชิมะ) โดยได้รับเลือกภาพวาดที่ตนเองได้วาดไว้ทั้งหมด 8 ภาพมาติดบริเวณข้างรถบัสเพื่อโปรโมทสถานที่ท่องเที่ยวของจังหวัด รวมถึงเมืองดังกล่าวเป็นเมืองที่มีการสำรวจว่ามีคนไทยเดินทางไปเที่ยวในแต่ละปีจำนวนมาก ส่วนที่มาของการที่ผลงานได้ไปแสดงนั้น เนื่องจากมีน้องที่รู้จักกันทำงานด้านการท่องเที่ยวให้กับเมืองซาวาระ ชวนให้ไปจัดแสดงผลงานภาพวาดสีน้ำในช่วงก่อหนน้านี้ จากนั้นทางสำนักงานการท่องเที่ยวจังหวัดซาวระซึ่งต้องการประชาสัมพันธ์การท่องเที่ยวของเมือง จึงแนะนำให้ไปเสนอพอร์ตที่ตนเองเคยวาดและเคยแสดงผลงานภาพวาดสีน้ำมาแล้วทำให้ต่อมาได้รับเลือกให้นำภาพวาดไปติดบริเวณข้างรถบัสโดยวิ่งจากสถานีโตเกียวไปเมืองซาวาระ เวลาเดินทางประมาณ 1 ชม.โดยจะติดเป็นเวลาประมาณ 2 ปีหรือสิ้นสุดในปี 2022    
"ซูชิไข่มดแดง" เมนูใหม่ขายดี|ร้านคาเฟ่ที่จังหวัดพิษณุโลก คิดเมนูใหม่ "ซูชิไข่มดแดง" หน้าตาเป็นอาหารญี่ปุ่น แต่ความอร่อยแบบอาหารอีสานวันนี้ (28 มิ.ย.2564) นายอรรถวุฒิ บุญจันทร์ เจ้าของร้านโวยวายคาเฟ่ ศูนย์อาหารสวนดีปาร์ค ถนนสิงหราชเดโชชัย ต.บ้านคลอง อ.เมืองพิษณุโลก ทำซูชิไข่มดแดงขาย เป็นที่ชื่นชอบของลูกค้าในขณะนี้ นายอรรถวุฒิ กล่าวว่า เมนูนี้ได้แรงบันดาลใจจากการไปเดินตลาดใต้ ริมแม่น้ำน่านในช่วงเช้า แล้วพบไข่มดแดงกับผักหวาน จึงลองคิดให้เป็นเมนูใหม่ของร้าน ซูชิไข่มดแดงมีรสชาติคล้ายลาบน้ำตกแบบฉบับของอีสาน เพราะมีข้าวคั่ว พริกคั่วเป็นส่วนผสม ซูชิไข่มดแดง เป็นเมนูที่ต้องสั่งจองล่วงหน้า เพราะวัตถุดิบไม่ได้มีขายทุกวัน ซึ่งเคล็ดลับความอร่อยอยู่ที่ไข่มดแดงต้องสดใหม่ ไม่แช่แข็ง สำหรับราคาของซูชิไข่มดแดง 3 คำ ราคาชุดละ 100 บาท  
ไทยรวมใจ! กดรัวๆ เกม POPCAT ให้แมวอ้าปาก ขึ้นอันดับ 1 ของโลก|ชาวโซเชียลไทยรวมใจคลิกเมาส์/กดจอเว็บไซต์ "POPCAT" เกมให้แมวอ้าปาก แลก 1 คะแนน จนขึ้นอันดับ 1 ของโลก จากชาวโซเชียล 211 ประเทศ โดยมียอดคลิกกว่า 26,000 ล้านครั้งเสียงดัง "ป็อป" อาจกำลังวนในหูใครหลายคน หลัง #POPCAT ขึ้นเทรนด์อันดับ 1 ทั้งบน Twitter Thailand และ Google Thailand ตอกย้ำความฮอตของเกมบนเว็บไซต์ POPCAT เกมสุดง่าย เพียงคลิกเมาส์/กดจอให้มีมแมวสุดน่ารักอ้าปาก ก็จะมีเสียงดัง "ป็อป!" ออกมา สร้างความสนุกและคลายเครียดช่วงวันหยุดได้เป็นอย่างดีทุกการคลิกหรือกด 1 ครั้ง ผู้เล่นจะได้รับ 1 คะแนน ซึ่ง POPCAT ก็ใจดีจัดอันดับสำหรับประเทศต่าง ๆ ที่ร่วมเล่นเกมนี้ แต่เมื่อมีอันดับ การแข่งขันก็เริ่มต้นขึ้นตั้งแต่ช่วงค่ำวานนี้ ไต้หวัน ยังครองอันดับ 1 ตลอดทั้งคืน ตามมาด้วยมาเลเซีย และฟินแลนด์ แต่ไทยไม่น้อยหน้า ไต่อันดับจากที่ 15 ชวนกันกด ชวนกันคลิก แบ่งปันเคล็ดไม่ลับกันจนวันนี้ (15 ส.ค.64) กระโดดขึ้นมาครองอันดับ 1 ของโลกได้ในที่สุด เมื่อเวลา 17.30 น.ที่ผ่านมา มีคะแนนคลิก/กดกว่า 26,000 ล้านครั้ง ทิ้งห่างไต้หวันที่ตามมาเป็นอันดับ 2 ที่คะแนน 17,000 ล้านครั้งการแข่งขันทางโลกออนไลน์ที่ดุเดือดนี้ มีผู้เข้าร่วมแข่งกันคลิกจากทั่วโลกถึง 211 ประเทศ โดยประเทศที่อยู่อันดับสุดท้าย คือ ประเทศเกาหลีเหนือ ซึ่งมียอดคลิก/กด เพียง 1 ครั้งสำหรับเกม POPCAT ถูกสร้างโดย Joshua O’Sullivan, Edward Halis และ Freddy Heppell นักศึกษาสาขาวิทยาการคอมพิวเตอร์ จาก University of Sheffield เมื่อปลายปี 2020 ด้วยการนำเอามีมเจ้าแมว Oatmeal ที่โด่งดังในมาเป็นตัวละครหลักSo there's a video with some images of my cat Oatmeal out and here's the full clip of him chirping at a bug. pic.twitter.com/4MVTWiIknc การแข่งขันครั้งนี้จะจบเมื่อใดนั้น เป็นคำถามที่หลายคนยังสงสัย แต่ทุกวินาทีที่ทุกคนกำลังอ่านบทความข่าวนี้ ผู้คนจากหลายประเทศทั่วโลกก็ยังคงรัวนิ้วคลิก/กดหน้าจอนับแสนครั้งส่วนชาวไทยที่อยากเข้าไปคลิกหรือกดให้แมวอ้าปากเพื่อคลายเครียด หรืออยากช่วยรั้งสถิติให้ประเทศไทยอยู่อันดับ 1 ของโลกต่อไป ก็ยังทันเวลาเข้าไปเล่นได้ที่ https://popcat.clickที่มา : https://says.com/my/fun/popcat-malaysia-ranked-top-10-meme        https://popcat.click 
เดิน กิน ชมตึกเก่า ลุ้นกาชาปอง "โมเดลตึกจิ๋ว" เจริญกรุง-ตลาดน้อย|"ตู้" ฐปนัท แก้วปาน เจ้าของแบรนด์ Blue Bangkok บอกเล่าที่มาของ "โมเดลตึกจิ๋ว เจริญกรุง-ตลาดน้อย" สีพาสเทลสุดน่ารัก หนึ่งในของที่ระลึกในเทศกาลงานออกแบบกรุงเทพฯ 2564 หรือ Bangkok Design Week 2021 ที่จัดขึ้นในย่านเจริญกรุง-ทรงวาดจากงานอดิเรกเดินชมตึกเก่า เรียนรู้เรื่องราวชุมชน และศึกษาประวัติศาสตร์สถาปัตยกรรมในหลายจังหวัดทั่วไทย ประกอบเป็นจิกซอว์สำคัญให้เกิดแรงบันดาลใจเริ่มร่างภาพตึกเก่าที่ประทับใจในย่าน “พระนคร” จากสถาปัตยกรรมจริง ๆ โดยมี "เนย" สุภัสสรา เนตรบำรุงรัตน์ แฟนสาวช่วยออกแบบกราฟิกให้มีรูปทรงอวบอ้วน น่ารัก แล้วต่อยอดประดิษฐ์เป็นผลิตภัณฑ์ไม้เลเซอร์คัท (Laser-cut) ตึก 4 รูปแบบ แม็กเน็ตติดตู้เย็น รวมถึงสมุดโน๊ตแผนที่ เป็นเข็มทิศชวนเดินเล่นในชุมชนบอกเส้นทางเชื่อมโยง 4 ตึกย่านพระนครจากนั้นเพื่อนสนิทหนึ่งในกำลังหลักของ Blue Bangkok อย่าง "เข้ม" เชษฐชาติ ทาชาติ ก็ได้ช่วยขึ้นรูป 3 มิติเป็นโมเดลตึกเก่าจิ๋ว โดยใช้วัสดุเรซิ่นสีสันสดใสเอาใจวัยรุ่น เพื่อส่งทีมงาน TCDC ขอร่วมจัดแสดงในงาน Bangkok Design Week 2021 ก่อนได้รับโอกาสให้เป็นหนึ่งในผู้ออกแบบของที่ระลึกจากตึกเก่าย่าน "เจริญกรุง - ตลาดน้อย" กลายเป็นโมเดล 4 แบบในคอลเลกชันใหม่เมื่อเป้าหมายของของที่ระลึก คือการหว่านเสน่ห์ให้ผู้คนเดินตามโมเดลเมืองจิ๋ว "ตู้ ฐปนัท" ไม่รอช้า นำไทยพีบีเอสออนไลน์ออกจากห้องแอร์ไปสูดกลิ่นขนมปังปิ้งย่านเจริญกรุง ร้านเก่าแก่ตรงข้ามอาคาร NANA ปากซอยเจริญกรุง 43 พร้อมบอกเล่าเรื่องราวสองข้างทาง"ตู้" ฐปนัท บันทึกประวัติศาสตร์ขนาดย่อส่วน ด้วยความประทับใจในสถาปัตยกรรมยุคโมเดิร์น มีรูปทรงเหลี่ยม โครงสร้างแข็งแรง ซึ่งอวดเสน่ห์ของตึกริมถนนเจริญกรุงได้เป็นอย่างดี ร่วมกับอายุตึกที่คาดว่าไม่ต่ำกว่า 90 ปี ทำให้เลือกอาคารหลังนี้เป็นหนึ่งใน 4 แบบของคอลเลกชัน "โมเดลตึกจิ๋ว เจริญกรุง-ตลาดน้อย"หลังเลี้ยวเข้าซอยเจริญกรุง 32 เดินผ่านกลิ่นหอมของกล้วยทอด ร้านก๋วยเตี๋ยวริมทาง ร้านน้ำปั่น เดินเลยทางเข้าท่าเรือสี่พระยา ผ่านวัดแม่พระลูกประคำ (กาลหว่าร์) ไปประมาณ 200 เมตร เหงื่อเริ่มผุดขึ้นบนหน้า"ตู้" ฐปนัท ก็ชี้ให้หยุดชมบ้านลักษณะทรงจีน หน้าแคบ ตอนลึก ตั้งเด่นอยู่กลางซอย คือ ตึกเหลียวแล ซอยแฟลตทรัพย์สิน ย่านตลาดน้อย 1 ใน 4 แบบในคอลเลกชัน และเป็นที่ตั้งตู้กาชาปองให้ทุกคนได้ร่วมสนุกหมุนลุ้น "โมเดลตึกจิ๋ว เจริญกรุง-ตลาดน้อย" หยุดพักกินกุ้งทอดฝั่งตรงข้าม จิบกาแฟร้านคาเฟ่ในบ้านตึกเหลียวแล "ตู้" ฐปนัท ก็ได้เวลาหยิบสมบัติล้ำค่าออกจากกระเป๋าคู่ใจ แผนที่การเดินทางในช่วง 3 ปี ถูกบันทึกด้วยแบบร่างตึกเก่ามากมายในสมุด 4 - 5 เล่ม บ่งบอกถึงความหลงใหลในงานอดิเรกเดินชมเมืองจนลืมเหนื่อยของหนุ่มนักออกแบบผลิตภัณฑ์ได้เป็นอย่างดี นอกจากในประเทศไทยแล้ว แม้จะไปต่างประเทศ การเดินก็ยังเป็นหมุดหมายหลักของ "ตู้" ฐปนัท จนทำให้เกิดแรงบันดาลใจจากชุมชนบ้านโบราณทั้งในเบลเยี่ยม มะละกา ปีนัง รวมไปถึงเกาหลี และญี่ปุ่น ที่มีของที่ระลึกเป็นโมเดลหรือแม็กเน็ตของตึกหรือบ้านในชุมชนให้ได้ลุ้นจากการหมุนกาชาปอง"ตู้" ฐปนัท ยิ้มกว้างก่อนพูดต่อว่า กาชาปองเหมือนเป็นการนำวัฒนธรรมป๊อปมาเคลือบผลิตภัณฑ์ของที่ระลึกให้น่ารักและเข้าถึงวัยรุ่น ย่อยเรื่องราวในชุมชนในภาษาของคนรุ่นใหม่ เพื่อให้สนใจการอนุรักษ์ตึกเก่า กระตุ้นคนเดินทางท่องเที่ยว จับจ่ายในชุมชนใกล้เคียง เกิดโครงสร้างเศรษฐกิจหมุนเวียน เป็น ECOSystem หลังพูดคุยกันจนหนำใจไทยพีบีเอสออนไลน์ก็ขอท้าดวงหมุนกาชาปองลุ้นเป็นเถ้าแก่เจ้าของตึกจิ๋วด้วย โชคดีได้โมเดลตึกจิ๋วอาคาร NANA ปากซอยเจริญกรุง 43 ติดไม้ติดมือกลับบ้านสมใจ สำหรับใครที่อยากเป็นเจ้าของ "โมเดลตึกจิ๋ว เจริญกรุง-ตลาดน้อย" ยังสามารถเดินชมวิว กินอาหารแสนอร่อยริมทางไปร่วมงาน Bangkok Design Week 2021 เพื่อหมุนกาชาปองฟรีได้ในวันเสาร์ - อาทิตย์นี้ (ถึง 20 มิ.ย.2564) ที่บ้านตึกเหลียวแล ซอยแฟลตทรัพย์สิน ย่านตลาดน้อย ดูรายละเอียดเพิ่มเติมได้ที่เพจ Bangkok Design Week 
ทำไมต้อง "ลูกชิ้นยืนกิน" เอกลักษณ์สตรีตฟูดบุรีรัมย์ที่ "ลิซ่า" ติดใจ|ทำไมต้องเป็น "ลูกชิ้นยืนกิน" ชวนรู้จักอัตลักษณ์สตรีตฟูดบุรีรัมย์ที่ "ลิซ่า" Blackpink ยังติดใจและคิดถึงจนอยากกลับมากินซ้ำเรียกได้ว่ามาได้ทันเวลาพอดีจริง ๆ สำหรับ ลลิษา มโนบาล หรือ "ลิซ่า" Blackpink ที่ให้สัมภาษณ์หลังปล่อยผลงานเพลงเดี่ยว "LALISA" ออกมา โดยบอกว่า "หากได้กลับบ้านที่ จ.บุรีรัมย์ สิ่งหนึ่งที่อยากทำคือ กินลูกชิ้นยืนกินที่สถานีรถไฟบุรีรัมย์"ทำให้งานเทศกาลลูกชิ้นยืนกินชิงแชมป์โลก ที่กำลังจะจัดขึ้นในวันที่ 17 - 23 ก.ย.นี้ ได้รับความสนใจอย่างล้นหลามไม่รอช้า ไทยพีบีเอสออนไลน์ ติดต่อสายตรงเพื่อทำความรู้จักกับ "ลูกชิ้นยืนกิน" ให้มากขึ้นกับ "บดินทร์ เรืองสุขศรีวงศ์" ประธานสภาอุตสาหกรรมท่องเที่ยวจังหวัดบุรีรัมย์ ที่เติบโตมาพร้อมกับบรรยากาศและรสชาติของลูกชิ้นยืนกินมานานกว่า 40 ปีลูกชิ้นทอด ลูกชิ้นสถานีรถไฟ คือ ชื่อที่เรียกกันจนเคยชินของชาวบุรีรัมย์ ก่อนจะถูกเรียกว่า "ลูกชิ้นยืนกิน" อย่างวันนี้แต่เมื่อการท่องเที่ยวของบุรีรัมย์ เริ่มเป็นที่รู้จักสมาคมธุรกิจในบุรีรัมย์จึงจับมือกันหวังสร้างอัตลักษณ์ทางอาหาร ต่อยอดการท่องเที่ยวบุรีรัมย์ให้เป็นที่นิยมมากขึ้นลูกชิ้นสูตรลับของแต่ละร้าน กับเอกลักษณ์สตรีตฟูดยืนกินหน้าร้านพร้อมจิ้มน้ำจิ้มสูตรเด็ด ก่อน "นับไม้จ่ายตังค์" ที่มีอยู่ในทุกอำเภอของบุรีรัมย์ จึงถูกเลือกเป็นอัตลักษณ์ทางอาหารของจังหวัด และเป็นจุดเริ่มต้นของ "เทศกาลลูกชิ้นยืนกินชิงแชมป์โลก" ที่จัดขึ้นครั้งแรกในปี 2560 และจัดขึ้นต่อเนื่องทุกปี กระทั่งต้องงดไปชั่วคราวเมื่อปีก่อนเนื่องจาก COVID-19จากน้ำจิ้มหม้อเดียวกัน เริ่มแยกถ้วยน้ำจิ้ม ก่อนจะขายห่อกลับบ้านอย่างเดียว ร้านลูกชิ้นยืนกินปรับตัวต่อเนื่อง ท่ามกลางสถานการณ์ COVID-19 และความกังวลของลูกค้าเกี่ยวกับโรคระบาดและความสะอาดรายได้เริ่มหร่อยหรอจากหลักหมื่น หลักพัน เหลือหลักร้อย จาก 12 ร้าน บนสถานีรถไฟบุรีรัมย์ เริ่มมีบางร้านทยอยปิดตัวนับปีจนเหลือขายเพียง 7-8 ร้าน เพราะสู้ต้นทุนไม่ไหว แต่กระแส "ลิซ่า" ส่องทางสว่างในชั่วข้ามคืน ต่อชีวิตร้านลูกชิ้นยืนกินให้กลับมาคึกคักอีกครั้งประธานสภาอุตสาหกรรมท่องเที่ยวจังหวัดบุรีรัมย์ ยังกล่าวขอบคุณลิซ่าแทนพ่อค้าแม่ค้าอย่างจริงจัง ที่ทำให้การค้าขายกลับมาคึกคัก สร้างรายได้ในช่วงวิกฤตได้เป็นกอบเป็นกำ เมื่อร้านในสถานีรถไฟบุรีรัมย์เริ่มขายดี "เทศกาลลูกชิ้นยืนกินชิงแชมป์โลก" ในปีนี้จึงอาจต้องปรับเปลี่ยนกลยุทธ์เป้าหมายหลักคือการจัดเทศกาลแบบ New Normal เน้นกิจกรรมส่งเสริมการขายทางออนไลน์ หวังช่วยร้านลูกชิ้นยืนกินนอกเมืองให้ขายดีไปด้วยกันในทุกพื้นที่ ไม่ใช่เพียงร้านในเมืองเท่านั้น จึงมีการจัดโปรโมชันต่าง ๆ มากมาย เช่น โปรโมชันนาทีทอง ลูกชิ้น 10 ไม้ ราคา 1 บาท เพื่อกระตุ้นยอดขายในช่วง 7 วัน นายบดินทร์ ยืนยันว่า ภายในงานเทศกาลที่จะจัดบริเวณสถานีรถไฟบุรีรัมย์จะมีการเว้นระยะห่าง และตรวจคัดกรองอย่างเข้มข้นด้วยความร่วมมือของ สสจ.บุรีรัมย์ และจะไม่มีการยืนกินลูกชิ้นในงาน แต่เน้นการซื้อกลับบ้าน และเดลิเวอร์รีเป็นหลัก เพื่อความปลอดภัยในช่วงสถานการณ์ COVID-19ขณะเดียวกันยังงดกิจกรรมไฮต์ไลต์อย่างการแข่งกินจุที่ต้องมีทุกปี โดยหวังว่าในปีหน้าหากสถานการณ์โรคระบาดดีขึ้น บรรยากาศที่เต็มไปด้วยความสุขและความอร่อยจะกลับมาคึกคักได้อีกครั้ง 
ประทับใจ! การแสดง "Pictograms" ในพิธีเปิดโอลิมปิก โตเกียว 2020|เรียกเสียงชื่นชมอย่างล้นหลามสำหรับพิธีเปิดการแข่งขันกีฬาโอลิมปิกเกมส์ โตเกียว 2020 ที่เรียบง่าย แต่งดงามสร้างความประทับใจให้แก่ผู้ชมทั่วโลก โดยหนึ่งในไฮไลต์สำคัญ คือ การแสดง "Pictogram" หรือรูปสัญลักษณ์การแข่งขันกีฬาA post shared by The Olympic Games (@olympics) นักแสดงละครใบ้ทั้ง 3 คน (Silent Comedy) ออกลวดลายการแสดง "Pictogram" 50 ท่า จากกีฬา 33 ชนิดที่มีการแข่งขันในโอลิมปิกเกมส์ โตเกียว 2020 ด้วยจังหวะรวดเร็วและสมบูรณ์แบบ จนใครหลายคนย้อนความหลังนึกถึงภาพรายการญี่ปุ่นชื่อดังอย่าง "เกมซ่าท้ากึ๋น"めちゃくちゃ焦った〜けど、楽しかった！！ありがとうございました。#GABEZ#2020ceremony#ピクトグラム#Tokyo2020#ガベジ#ピクトのやつ#ピクトくん#開会式#Olympics pic.twitter.com/ufXFlkgcSB สำหรับ "Pictogram" ถูกนำมาใช้ครั้งแรกเป็นตัวแทนของกีฬาแต่ละประเภท ในการแข่งขันกีฬาโอลิมปิกเกมส์ปี 1964 ที่โตเกียว ประเทศญี่ปุ่น เพื่อก้าวข้ามอุปสรรทางภาษาในการสื่อสารข้อมูลไปยังผู้ชมทั่วโลกอย่างมีประสิทธิภาพด้วยความเคารพคนรุ่นก่อน นักออกแบบจึงหยิบยกรูปสัญลักษณ์ที่สามารถสื่อความหมายโดยไร้คำพูด มาสืบทอดเป็นโลโก้กีฬาประเภทต่าง ๆ ในโอลิมปิกเกมส์ปีนี้ ไม่เพียงแต่ยึดแนวคิดตามวัตถุประสงค์ของการสื่อสารข้อมูลเท่านั้น แต่ยังได้รับการออกแบบเพื่อแสดงการเคลื่อนไหวที่มีชีวิตชีวาของนักกีฬาด้วยวิธีที่น่าสนใจที่สุดการออกแบบ "Pictogram" ประกอบไปด้วยกีฬา 33 ชนิดที่แข่งขันชิงชัยกันในโอลิมปิกเกมส์ โตเกียว 2020 โดยกีฬาบางชนิดมีสัญลักษณ์มากกว่า 1 รูป โดยแบ่งการออกแบบออกเป็น 2 เซต คือ แบบฟรี และ แบบเฟรม รวมทั้งหมด 50 แบบ นักออกแบบยังได้เจาะจงเน้นสีน้ำเงินซึ่งเป็นสีตราสัญลักษณ์โอลิมปิกเกมส์ โตเกียว 2020 ร่วมกับสีดั้งเดิมของญี่ปุ่นอีก 5 สี โดยรูปสัญลักษณ์แบบฟรีหรือแบบที่ไม่มีเฟรมจะใช้กับโปสเตอร์ ตั๋ว และผลิตภัณฑ์ที่ได้รับอนุญาตแล้ว ส่วนสัญลักษณ์แบบเฟรมจะใช้บนแผนที่ ป้ายสถานที่แข่งขัน หนังสือคู่มือ และบนเว็บไซต์  ที่มา : Incredible dance sequence at Olympic Opening Ceremony gets people asking... what is a pictogram?Tokyo 2020 unveils Olympic Games sport pictograms 
สุดเจ๋ง! "นะ" Polycat แต่งเพลงด้วย Game Boy ชนะการแข่งขัน FACA|“นะ” รัตน จันทร์ประสิทธิ์ นักร้องนำ POLYCAT หรือ AKA  “Serra Avatar” ชนะเลิศการแข่งขันเพลงธีมของ FACA (FACA Anthem Contest) ด้วยการทำเพลงจากเครื่องเล่นเกมบอยวันนี้ (7 ก.ย.2564) “นะ” รัตน จันทร์ประสิทธิ์ นักร้องนำ POLYCAT ชนะเลิศการแข่งขัน FACA Anthem Contest หรือการแข่งขันหาเพลงธีมของ FACA (Fine-Ass CryptoApes) โปรเจ็กต์ NFT ภาพ pixel-Ape 11,111 ตัว ด้วยการใช้เกมบอยทำเพลงแบบ 100% ก่อนหน้านี้เมื่อวันที่ 3 ก.ย.2564 “นะ” รัตน ได้โพสต์คลิปวิดีโอลงบนโซเชียลมีเดียร์ ระบุว่า "ช่วงนี้ว่างเลยเอาเกมบอยมาทำเพลงส่งประกวด Submit a contest entry" เรียกความสนใจของแฟนคลับและผู้ใช้สื่อสังคมออนไลน์จำนวนมากต่อมา “นะ” รัตน ได้โควตทวีตของ @FacaFactory พร้อมระบุว่า "ทุกคนครับ เพลงที่ผมส่งเข้าประกวดได้รับเลือกเป็นเพลง theme ด้วย (เป็นโปรเจค nft ลิง 8bit ที่ผมเห็นว่าน่ารักมาก ๆ) ไว้จะมาอธิบายให้ฟังนะครับ ขอไปดีใจก่อน"FACA! FACA! "Serra Avatar" has won our FACA Anthem Contest. Congratulations. It is amazing, just like we are about to sit down and play a FACA Famicom game.We can't find you on Twitter. Please show yourself ser!#nftcommunity #facafactory pic.twitter.com/XjeXgUL6jl ภายหลังทวิตเตอร์ @FacaFactory ของผู้จัดยังได้ออกมาทวีตข้อความแสดงความยินดีกับ นะ พร้อมระบุว่า ไม่มีอะไรจะน่าตื่นเต้นไปมากกว่าที่รู้ว่าผู้ชนะการแข่งขัน FACA Anthem Contest คือ นักร้องไทยชื่อดังที่มียอดวิวเพลงสูงกว่า 68 ล้านวิวอีกด้วย 
รฟท.จัด 7 ขบวนตาม "ลิซ่า Blackpink" ชิมลูกชิ้นปิ้งยืนกินบุุรีรัมย์ |รฟท.จัด 7 ขบวนรถไฟตามรอย "ลิซ่า Blackpink" พาเที่ยวเทศกาลลูกชิ้นยืนกิน สถานีรถไฟบุรีรัมย์ ระหว่างวันที่ 18-24 ก.ย.นี้ เพื่อส่งเสริมการท่องเที่ยวภายในประเทศ กระจายรายได้สู่ท้องถิ่น ผู้เดินทางเข้าจังหวัดไม่กักตั้วต้องฉีดวัคซีนแอสตราเซเนกา 1 เข็มวันนี้ (18 ก.ย.2564) นายนิรุฒ มณีพันธ์ ผู้ว่าการรถไฟแห่งประเทศไทย (รฟท.) กล่าวว่า ขณะนี้ทางจ.บุรีรัมย์ จัดเทศกาลลูกชิ้นยืนกินที่สถานีรถไฟบุรีรัมย์ ระหว่างวันที่ 17-23 ก.ย.นี้ ซึ่งกำลังเป็นกระแสโด่งดัง เนื่องจากเป็นอาหารโปรดของลลิษา มโนบาล หรือ ลิซ่า Blackpink ศิลปินชาวไทยที่กำลังโด่งดังในเวทีโลก ดังนั้นเพื่อการท่องเที่ยวภายในประเทศ และส่งเสริมการกระจายรายได้สู่ท้องถิ่นตามนโยบายของรัฐบาล ทางรฟท.ได้เปิดให้บริการขบวนรถเร็ว และรถท้องถิ่น จำนวน 7 ขบวน มุ่งสู่สถานีบุรีรัมย์ เพื่ออำนวยความสะดวกการเดินทางแก่ประชาชนที่ต้องการเที่ยวงานเทศกาลลูกชินยืนกิน โดยจัดขบวนรถระหว่า 18-24 ก.ย.นี้ ดังนี้  ทั้งนี้ยังคงมาตรการเฝ้าระวังและป้องกันการแพร่ระบาดของ COVID-19 ทั้งในขบวนรถโดยสารและสถานีรถไฟทั่วประเทศอย่างเคร่งครัด ผู้เดินทางต้องพร้อมกับต้องกรอกข้อมูลเดินทางข้ามจังหวัด-ข้ามเขตผ่านเว็บไซต์ “หยุดเชื้อ เพื่อชาติ” https://covid-19.in.th/ สำหรับบุคคลที่เดินทางเข้าจ.บุรีรัมย์โดยไม่ต้องกักตัว จะต้องได้รับวัคซีนแอสตร้าเซนเนก้า 1 เข็ม มากกว่า 14 วัน หรือวัคซีนชนิดอื่นใดครบตามเกณฑ์ที่กำหนด  สนใจสอบถามข้อมูลเพิ่มเติมได้ที่ศูนย์บริการลูกค้าสัมพันธ์ 1690 ตลอด 24 ชั่วโมง อ่านข่าวที่เกี่ยวข้องแม่ค้าปลื้ม "ลูกชิ้นยืนกิน" กระตุ้นเศรษฐกิจบุรีรัมย์ทำไมต้อง "ลูกชิ้นยืนกิน" เอกลักษณ์สตรีตฟูดบุรีรัมย์ที่ "ลิซ่า" ติดใจ  f 
เปลี่ยนหน้ากากอนามัยเป็นหน้ากากผี ทั่วโลกเริ่มฉลอง "ฮาโลวีน"|31 ต.ค.เทศกาลวันฮาโลวีน (Halloween) เเต่งกายเลียนเเบบภูติผี ปีนี้สถานการณ์ COVID-19 เริ่มคลี่คลาย หลายประเทศเปลี่ยนจากสวมหน้ากากอนามัยมาสวมหน้ากากผีออกจากบ้านอย่างคึกคัก ขณะที่ในเอเชียผู้คนเลือกตามกระแสแต่งกายธีมตัวละครในซีรีส์ดัง Squid Game หวนกลับมาอีกครั้งสำหรับ วันฮาโลวีน (Halloween) 31 ต.ค.เทศกาลที่ผู้คนจะเเต่งกายเลียนเเบบภูติผี ตามความเชื่อของชาวเคลต์ ชนพื้นเมืองเผ่าหนึ่งในไอร์แลนด์ ที่เชื่อว่าวันนี้ เป็นวันที่มิติของโลกมนุษย์เเละโลกวิญญาณมาเชื่อมต่อกัน เหล่าวิญญาณจะเข้าสู่โลกมนุษย์เพื่อหาร่างสิงสู่ให้กลับมามีชีวิตอีกครั้ง เหล่ามนุษย์ก็เลยต้องเเต่งกายเป็นภูติผี เพื่อหลอกว่า ไม่ใช่มนุษย์ นำมาสู่เทศกาลฮาโลวีนในปัจจุบันด้วยสถานการณ์การแพร่ของ COVID-19 ทำให้ปีก่อนการออกไปทำกิจกรรมร่วมกันของผู้คนในวันฮาโลวีนต้องเปลี่ยนไป แต่ไอเดียการสร้างบรรยากาศความหลอนยังคงอยู่ ในหลายประเทศจัดแต่งบ้านด้วยโครงกระดูกหรือตุ๊กตาเสริมความสนุกแทนการออกจากบ้าน บางบ้านทำรางส่งลูกกวาดแบบเว้นระยะห่าง แต่ปีนี้สถานการณ์ COVID-19 ในหลายประเทศเริ่มดีขึ้น ผู้คนเริ่มเปลี่ยนจากสวมหน้ากากอนามัยมาสวมหน้ากากผีทำให้บรรยากาศวันฮาโลวีนกลับมาคึกคักอีกครั้งภาพ : ฮาโลวีนที่ยูเครนภาพ : ฮาโลวีนที่ยูเครน ภาพ : ฮาโลวีนที่ยูเครนภาพ : ฮาโลวีนที่ยูเครนผู้คนแต่งเป็นซอมบี้ หรือภูตผีเพื่อเข้าร่วมเดินขบวนพาเหรดต้อนรับงานเทศกาลฮาโลวีนปีนี้อย่างคึกคัก ในกรุงเคียฟ เมืองหลวงของประเทศยูเครน เช่นเดียวกับที่ประเทศอิสราเอล ผู้คนประมาณ 100 คน รวมตัวกันบนถนนในเมืองเทลอาวีฟด้วยชุดซอมบี้ แม่มด แวมไพร์ และตัวละครสยองขวัญและร่วมกันเดินขบวนพาเหรดต้อนรับงานเทศกาลฮาโลวีนด้วยภาพ : ฮาโลวีนที่อิสราเอลภาพ : ฮาโลวีนที่อิสราเอล ภาพ : ฮาโลวีนที่อิสราเอลภาพ : ฮาโลวีนที่อิสราเอลส่วนชาวโคลอมเบียบางส่วนก็เริ่มแต่งกายสร้างบรรยากาศหลอนบริเวณ River View Park ในเมืองกาลิ ขณะที่สหรัฐอเมริกาก็ไม่น้อยหน้า บรรดานักเล่นเซิร์ฟนัดแนะกันแต่งชุดธีมฮาโลวีน รวมตัวจัดกิจกรรมเล่นเซิร์ฟกันที่นิวพอร์ตบีชภาพ : ฮาโลวีนที่โคลอมเบียภาพ : ฮาโลวีนที่โคลอมเบีย ภาพ : ฮาโลวีนที่สหรัฐอเมริกาภาพ : ฮาโลวีนที่สหรัฐอเมริกา ภาพ : ฮาโลวีนที่สหรัฐอเมริกาภาพ : ฮาโลวีนที่สหรัฐอเมริกาปัจจุบัน วันฮาโลวีนกลายเป็นวันที่มีผู้คนจากหลากหลายพื้นที่ทั่วโลกร่วมเฉลิมฉลอง สร้างสรรค์การแต่งการเลียนแบบภูตผีไปจนถึงการคอสเพลย์เป็นตัวละคร หรือบุคคลที่มีชื่อเสียง และในปีนี้ธีมแต่งกายตามซีรีส์ Squid Game ก็ฮอตฮิตไปในหลายประเทศโดยเฉพาะแถบเอเชียทั้งฮ่องกง และญี่ปุ่น หลายคนร่วมเฉลิมฉลองวันฮาโลวีนด้วยการแต่งกายตามตัวละครในซีรีส์เรื่องดัง ภาพ : ฮาโลวีนที่ฮ่องกงภาพ : ฮาโลวีนที่ฮ่องกง ภาพ : ฮาโลวีนที่ฮ่องกงภาพ : ฮาโลวีนที่ฮ่องกง ภาพ : ฮาโลวีนที่ญี่ปุ่นภาพ : ฮาโลวีนที่ญี่ปุ่น อย่างไรก็ตาม แม้ในเอเชียจะมีการแต่งกายตามซีรีส์ดัง Squid Game กันอย่างคึกคัก แต่ในปีนี้โรงเรียนประถมศึกษาบางแห่งในนครนิวยอร์กของสหรัฐฯ ประกาศห้ามนักเรียนแต่งชุด Squid Game ในเทศกาลฮาโลวีน เนื่องจากเกรงว่านักเรียนจะก่อเหตุรุนแรงเลียนแบบซีรีส์นั่นเอง อ่านข่าวที่เกี่ยวข้องโรงเรียนบางแห่งในสหรัฐฯ ห้ามใส่ชุด Squid Game ในวันฮาโลวีน 
สำรวจ Google Trends คนไทยหาอะไรในปี 2564|ในภาพรวมก็ยังคงเป็นประเด็นโควิด-19 ที่ถูกค้นหาเยอะ ซึ่งในปีนี้จะเกี่ยวกับโครงการเยียวยาและวัคซีน รวมถึงการบริจาคด้วยเกม Popcat กดให้แมวอ้าปาก อาจนับได้ว่าเป็นเกมที่สร้างความสามัคคีอย่างแท้จริง ร่วมใจนำชาติไทยพิชิตแชมป์โลกสำเร็จส่วน Secondary Grading System คือ ระบบการประเมินผลการเรียนรูปแบบใหม่ของโรงเรียนกลุ่มมัธยมศึกษาทั่วประเทศของสานักงานคณะกรรมการการศึกษาขึ้นพื้นฐาน   โรคซึมเศร้าขึ้นคำค้นหาอันดับ 1 ตามด้วยโรคไต โรคหัวใจ ซึ่งอาจแสดงว่ามีผู้ป่วยหรือมีอาการโรคดังกล่าวเป็นจำนวนมาก ส่วนการบริจาคเป็นการบริจาคเนื่องด้วยโควิด-19 และการบริจาคเลือด ร่างกาย อวัยวะ มากกว่าการบริจาคสิ่งของหรือเสื้อผ้า ข่าวไฟไหม้เป็นอันดับ 2 รองจากโควิด โดยในปีนี้นับว่ามีเหตุไฟไหม้ขนาดใหญ่หลายครั้ง โดยเฉพาะไฟไหม้โรงงาน ปีนี้ก็เหมือนกับทุกปีที่เกิดดราม่ารายวัน อันดับ 1 ได้แก่ ดราม่าคนอีสาน ที่เกิดจากคนกลุ่มหนึ่งพูดคุยเหยียดคนอีสานกันในคลับเฮาส์ รองลงมาคือดราม่าพิมรี่พาย ที่ปีนี้เจอไปหลายช็อต เปิดต้นปีด้วยการเมืองการพัฒนา ถึงล่าสุดกับกล่องสุ่มเรือนแสน การหางานจะเกี่ยวกับงานทำที่บ้าน เนื่องด้วยสถานการณ์โควิด-19 หรือหารายได้เสริม ส่วนหางานในต่างประเทศ อาจเกิดจากกระแสสังคมที่ร้อนแรงและเหนื่อยล้ามาตลอด 2 ปี คนยังค้นหาไอเดียขายของอะไรดี รวมถึงหาร้านขายของต่างๆ ที่ใกล้ที่สุดด้วย ขณะที่หุ้น OR ของ ปตท.ได้รับความสนใจแบบแมสมากๆ ในช่วงต้นปี ขึ้นเป็นอันดับ 1 ในหมวดขาย  สำรวจเพิ่มเติมด้วยตัวเอง ค้นหาคำที่ต้องการ ได้ที่ Google Trends
วันนี้รวยไหม​? สถิติหวย​กับโอกาส​ 1​ ใน​ล้าน​ ถ้าไม่ซื้อความหวัง​ = 0|วันนี้รวยไหม?​ นิทรรศการ "หวยแหลก​ แตกประเด็นคนเล่นหวย" กางสถิติและความเชื่อกับตัวเลขเปลี่ยนชีวิต​ ในวันที่มีโอกาสรวย​ 1​ ใน​ล้าน​ แต่ถ้าไม่ซื้อความหวัง​ = 0วันนี้รวย​ วันนี้รวย​ ทุกวันที่​ 1​ และ​ 16​ ของทุกเดือน​ อาจเป็นวันพลิกชีวิตของใครหลายคน​กับการเสี่ยงโชคลุ้นรางวัล​สลากกินแบ่งรัฐบาล​ ในวันนี้ที่ลูกบอลตัวเลขถูกตักขึ้นมา คนนับล้านรอลุ้นด้วยใจระทึก ผู้สื่อข่าวไทยพีบีเอสออนไลน์ เดินออกจากรถไฟฟ้า​ MRT ก้าวเข้ามาในมิวเซียมสยาม เพื่อดูนิทรรศการ​ชื่อแปลก "หวยแหลก​ แตกประเด็นคนเล่นหวย" ที่เปิดให้เข้าชมฟรีเป็นวันแรกถ้าพูดเรื่องหวยหรือเรื่องตัวเลข สิ่งที่ถูกหยิบยกขึ้นมาคงหนีไม่พ้นเรื่องสถิติ​ และในนิทรรศการนี้ก็ได้พาเราไปเจาะลึก สถิติจากการเก็บรวบรวมข้อมูลจากข่างและงานวิจัยต่าง​ ๆ​ ที่ทำให้เราอาจรู้สึกว่ามันมีอะไรมากกว่าเรื่องดวงหรือโชคการพนันที่คนไทยนิยมเล่นมากที่สุด​ อันดับ​ 1​ คือ​ หวยใต้ดิน​ 19,923, 643 คน​ ตามมาติด​ ๆ​ ด้วยอันดับ​ 2​ สลากกินแบ่งรัฐบาล​ 19, 211, 727 คน​แค่สถิติแรกตั้งแต่ก้าวเข้ามาในห้อง​ คน​-​เล่น​-​หวย​ ก็สะท้อนให้เห็นถึงปรากฏการณ์ระดับประเทศที่เชื่อมโยงกับคนไทยไม่น้อยกว่า​ 1​ ใน​ 3 แม้ว่าหวยจะยึดโยงกับเราไว้ด้วยความหวัง​ ความเชื่อ​ และความศรัทธา​ แต่บางครั้งรางวัลที่บางคนมองว่าเป็นโชคอาจเกิดจากการซื้อตามสถิติก็เป็นได้ สถิติที่พบตั้งแต่ปี 2550-2562 คือเลข​ 2​ ตัวที่ออกบ่อย​ คือเลข​ 79 ส่วนเลขที่ไม่เคยออกเลย​ คือ​ เลข​ 84​ ส่วนเลข​ 85 ออกมาแล้ว​ 8​ ครั้ง​ และเลข​ 05,26,81,98 ออกมาแล้ว​ 7​ ครั้ง-วันที่​ 30​ ธ.ค.2559 พิมพ์สลากออกมาขาย​ 65​ ล้านฉบับ-วันที่​ 16​ ก.พ.2560 พิมพ์สลากออกมาขาย​ 71 ล้านฉบับ-วันที่​ 1​ ส.ค.2561 พิมพ์สลากออกมาขาย​ 87​ ล้านฉบับ-วันที่​ 1​ ก.ย. 2561 พิมพ์สลากออกมาขาย​ 90​ ล้านฉบับ-วันที่​ 16​ ก.ค.2562 เป็นต้นไป​ พิมพ์สลากออกมาขายเพิ่มเป็น​ 100​ ล้านฉบับยอดสลากที่พิมพ์เพิ่มมากขึ้น​ กลายเป็นโอกาสที่ลดลงจากการถูกรางวัล​ โอกาสถูกหวยจากลอตเตอรี 1​ ล้านใบรางวัลที่​ 1​ = 0.0001​ %รางวัลที่​ 2​ = 0.0050 %รางวัลที่​ 3 = 0.0010 %รางวัลที่​ 4​ = 0.0050 %รางวัลที่​ 5​ = 0.0100 %รางวัลข้างเคียง​ = 0.0020 %รางวัลเลขท้าย​ 3 ตัว​ = 0.4000 %รางวัลเลขท้าย​ 2​ ตัว​ = 1.0000 %วรกานต์​ วงษ์สุวรรณ​ ภัณฑารักษ์นิทรรศการ​ หวยแหลกแตกประเด็นคนเล่นหวย​ เดินนำไทยพีบีเอสออนไลน์เข้าไปชมสถิติต่าง​ ๆ​ พร้อมคำอธิบายว่า​ คนซื้อก็มีเหตุผลของเขา​ ข้อมูลที่เราพบ​มีคนเคยถูก​ 300​ งวด​มาแล้ว​ โดยมีสถิติทั้งปีถูกหวย​ 20​ งวด​ จากที่หวยออกทั้งปี​ 24​ งวด​ ส่วนคนที่ยังไม่ถูกเขาก็มีความหวัง​ ความเชื่อว่าจะได้รางวัลมาเพื่อทำให้ชีวิตดีขึ้น​ เขาจึงเลือกที่จะยังซื้อต่อไปแม้จะมีสถิติตัวเลขออกมาให้เห็นแต่กลับพบว่า​ สถิติที่มาของตัวเลขคนเล่นหวยส่วนใหญ่​ ก็ยังคงมาจากความเชื่อ​ ความศรัทธา​อันดับ​ 1​ มาจากอายุคนตายอันดับ​ 2​ สถานที่ศักดิ์สิทธิ์อันดับ​ 3 เลขทะเบียนรถ​ คนใกล้ตัวอันดับ​ 4​ ต้นตะเคียนอันดับ​ 5​ สัตว์แปลก​ ต้นไม้แปลกอันดับ​ 6​ ความฝันอันดับ​ 7​ ขันน้ำมนต์อันดับ​ 8​ เลขบนหน้า​ 1​ หนังสือพิมพ์อันดับ​ 9​ เด็กหยิบให้อันดับ​ 10 คางคกหรือตัวบึ้งน​อกจากในสถิติแล้วตัวเลขหวยที่ได้รับความนิยมมีที่มาจากผู้มีบารมี​ ที่มีให้เห็นกันส่วนใหญ่คงไม่แคล้วผู้มีบารมีระดับนายกรัฐมนตรี​ ซึ่งมีสถิติอย่างเลขทะเบียนรถของอดีตนายกรัฐมนตรี​ "ยิ่งลักษณ์​ ชินวัตร" ที่ออกรางวัลเลขท้าย​ 2​ ตัว​ถึง​ 8​ ครั้ง​ จนเกิดเป็นคำถามว่าเลขล็อกหรือไม่ล็อก?เมื่อพูดถึงเลขล็อกในนิทรรศการก็ยังมีห้อง​ "ล็อก​ ไม่ล็อก"​ มาให้ได้ชมสถิติและดูขั้นตอนการทำงานของกองสลากความเชื่อว่า​ หวยล็อก​ มีมานานและเกิดเหตุการณ์ที่ทำให้หลายคนฝังใจ​ โดยเฉพาะเหตุการณ์ปี​ 2530 ที่เกิดเหตุอุปกรณ์การออกรางวัลขัดข้อง​ และในปี​ 2544 ที่มีผู้กว้างขวางใน​ จ.นนทบุรี​ วางแผนการใช้กลโกงไฮเทคและซักซ้อมทีมงาน​ 100-200​ คน​ล็อกเลขที่ต้องการได้ จนทำเอาเจ้ามือหวยใต้ดินเจ๊งกันระนาวหลังเหตุการณ์ที่เกิดขึ้นกองสลากได้พยายามปรับเปลี่ยนทั้งทีมงาน​ อุปกรณ์​ และวิธีการออกรางวัลให้ได้มาตฐานสากลมากขึ้นตามสโลแกน​ "โปร่งใส​ ไม่มีเลขล็อก​" แต่คอหวยก็ยังคลางแคลงใจกันต่อเมื่อเจอกับเลขที่ออก​ 999997 เมื่อปลายปี 2563 ซึ่งตามสถิติถือเป็นเลขที่ออกครั้งแรกในรอบ​ 232 ปีด้วยไม่ใช่เพียงสถิติเท่านั้น​ แต่ความเป็นมาทั้งทางสังคม​ วัฒนธรรม​ ที่มาของคนเร่ขายลอตเตอรี ไปจนถึงชีวิตของคนพิการกับอาชีพลอตเตอรียังถูกจัดแสดงด้วยเทคนิค​ แสง​ สี​ วิดีโอที่หลากหลายให้คนไทยได้ร่วมแตกประเด็นหวยกันผ่านห้องนิทรรศการต่าง ๆ ที่สำคัญหากอยากรู้ว่าคนที่เคยถูกหวยมา​ 300​ งวดเขารู้สึกอย่างไร​ คิดเลขจากอะไร​ แล้วนำเงินไปทำอะไร​ หรือคนที่ซื้ออย่างไรก็ไม่ถูกสักที​ แต่ก็หวังว่าจะมีสักวันที่เป็นของเราเขาทำอย่างไร​ ก็มารับชมกันได้ที่มิวเซียมสยาม​กับนิทรรศการ​ หวยแหลก​ แตกประเด็นคนเล่นหวย​ ได้ในวันอังคาร​ -​ อาทิตย์​ เวลา​ 10.00​ -​ 18.00​ น.​ เข้าชมฟรีตั้งแต่วันนี้​ 16​ พ.ย.64​ -​ 27​ ก.พ.65 
Exotic Pet สัตว์เลี้ยงพิเศษ ที่อยากชวนมาทำความรู้จัก|เคยเห็น Exotic Pet กันไหม? เราอยากชวนคุณมาทำความรู้จักสัตว์เลี้ยงเหล่านี้ที่ถูกจำกัดความว่าเป็น "สัตว์เลี้ยงชนิดพิเศษ"เมื่อ Pet แปลว่า "สัตว์เลี้ยง"แล้ว Exotic Pet คืออะไร?อธิบายสั้น ๆ Exotic Pet ก็คือ "สัตว์แปลก" หรืออีกความหมายหนึ่งในภาษาไทยแปลว่า "สัตว์เลี้ยงชนิดพิเศษ" และตามตำราของสัตวแพทย์ให้คำจำกัดความถึงสัตว์เลี้ยงชนิดใดก็ได้ ที่ไม่ใช่สุนัขและแมว (ในชนิดปกติ) ไม่นับรวมสัตว์ในภาคปศุสัตว์จากความหมายที่ว่ามาทั้งหมด บางคนอาจจะนึกไม่ออกว่า Exotic Pet นั้นมีอะไรบ้าง?แต่ถ้าเอ่ยถึงชื่อเหล่านี้ล่ะ!อูฐ, อัลปาก้า (Alpaca), ม้าแคระ, วัวแคระ, นกฟลามิงโก (Flamingo), เฟนเน็คฟ็อกซ์ (Fennec Fox) และกระต่ายแองโกล่า (Angora Rabbit) เราต่างรู้จักกันเป็นอย่างดี แม้จะเป็นสัตว์เหมือน ๆ กัน แต่ด้วย "ความแปลก" จึงทำให้สัตว์เหล่านี้ถูกจัดอยู่ในประเภทสัตว์เลี้ยงพิเศษ หรือ Exotic Pet นั่นเอง     1. กลุ่มที่เป็นสัตว์ต่างถิ่น คือ มิได้มีถิ่นกำเนิดในประเทศไทย สัตว์กลุ่มนี้ การนำเข้าส่งออกจะอยู่ภายใต้อนุสัญญาไซเตส ซึ่งมีการระบุชัดเจนว่า ชนิดพันธุ์ใดสามารถนำเข้าโดยไม่ต้องอนุญาตนำเข้า (non-CITES), ชนิดพันธุ์ใดสามารถเลี้ยงและครอบครองได้ แต่ต้องมีการขออนุญาตนำเข้า(CITES ii) และชนิดใดไม่อนุญาตให้ประชาชนทั่วไปครอบครอง(CITES i) เว้นแต่สวนสัตว์หรือหน่วยงานวิจัยที่เกี่ยวข้องเท่านั้น โดยสัตว์ชนิดนี้ เมื่อเสร็จสิ้นขั้นตอนการนำเข้าแล้ว จะไม่มีข้อผูกพันกับ พ.ร.บ.สัตว์ป่าคุ้มครองของไทย เนื่องจากไม่มีรายชื่อปรากฏใน พ.ร.บ.สัตว์ป่าคุ้มครองของไทย แต่จัดว่าเป็นสัตว์เลี้ยง จึงต้องอยู่ภายใต้ พ.ร.บ.ป้องกันการทารุณกรรมสัตว์ เฉกเช่นเดียวกับสัตว์เลี้ยงในภาคปรกติทั่วไป     2. กลุ่มสัตว์ที่มีถิ่นกำเนิดในประเทศไทย หากไม่มีรายชื่อใน พ.ร.บ.สัตว์ป่าคุ้มครองของไทย ผู้เลี้ยงสามารถเลี้ยงได้โดยปฏิบัติตาม พ.ร.บ.ป้องกันการทารุณกรรมสัตว์  สำหรับสัตว์ที่มีรายชื่อใน พ.ร.บ.สัตว์ป่าคุ้มครองของไทย ผู้เลี้ยงจะต้องมีเอกสาร สป.2 (ในกรณีที่นำสัตว์จากป่า หรือสัตว์มิได้อยู่ในรายชื่อสัตว์ป่าที่อนุญาตให้เพาะพันธุ์ได้) และเอกสาร สป.9 (ในกรณีที่เป็นสัตว์ในกลุ่มที่อนุญาตให้เพาะพันธุ์ได้ และเกิดจากสถานที่เพาะพันธุ์ที่ได้รับใบอนุญาต)by Thai PBS Photo
เช็กก่อน! เจาะเทรนด์สีปี 2022 วางแผนธุรกิจ-กราฟิกไม่มีเอ้าต์|Creative Thailand ออกรายงาน เจาะเทรนด์โลก 2022 เปิดเทรนด์สีปี 2022 เพื่อให้ธุรกิจหรืองานกราฟิกวางแผนงานได้ไม่ตกเทรนด์สำหรับสีหลักทั้ง 7 สี ตามรายงานของ Creative Thailand ปี 2022 ระบุว่า เกิดจากกระบวนการวิเคราะห์และคัดกรองจากสำนักเทรนด์ต่าง ๆ ก่อนถอดค่ารหัสสีเพื่อให้ง่ายต่อการใช้งาน จนกลายเป็นกลุ่มและเฉดสีที่คาดว่าจะได้รับความนิยมมากขึ้นในปีหน้า โดยประเด็นหลัก กลุ่มสีจะสะท้อนถึงการผสมผสาน ควบรวม ตั้งแต่เฉดสีออร์แกนิก ที่จริงแท้ตามธรรมชาติ ไปจนถึงโทนสีสังเคราะห์ที่สร้างสรรค์ขึ้นอย่างแปลกใหม่ตามจินตนาการและความคิดสร้างสรรค์ ขณะเดียวกันก็ให้ความรู้สึกย้อนแย้งในประสบการณ์และความรู้สึกหนึ่งในความพิเศษของวงการเทรนด์สีสำหรับปี 2022 คือความร่วมมือของสำนักคาดการณ์แนวโน้มอย่าง WGSN และ Coloro บริษัทสีชั้นแนวหน้าที่ปฏิวัติระบบการสร้างสรรค์ด้านสีจนมีกว่า 3,500 โทน ทำให้การคาดการณ์สีมีความแม่นยำ และสมเหตุสมผล โดยเฉพาะการได้รับข้อมูลจากทีมผู้เชี่ยวชาญด้านเทคนิคสีของบริษัท Coloro เกี่ยวกับกระบวนการได้มาของโทนสีบนวัสดุที่มีพื้นผิวแตกต่างกันทั้งนี้ การทำงานร่วมกันโดยตรงกับทีมคาดการณ์แนวโน้มจาก WGSN มีข้อดีตรงที่สามารถระบุสีตามฤดูกาลที่มีความสำคัญต่อธุรกิจที่ต้องทราบล่วงหน้า การคาดการณ์สีที่เกิดขึ้นจึงช่วงสร้างสมดุลระหว่างความต้องการความแปลกใหม่ กับความต้องการอันคุ้นเคย ที่ช่วยนำความรู้สึกตื่นเต้นและการมองโลกในแง่ดีมาสู่ฤดูกาลตัวแทนของความจิตดีและปรนนิบัติตนเอง : สีที่เป็นตัวแทนของความจิตดี ด้วยช่วงเวลาแห่งการปรนนิบัติตนเองและงานอดิเรกที่ชอบ สีครีมจึงเป็นสียอดนิยมในสินค้าสกินแคร์สายวีแกน บรรจุภัณฑ์ งานออกแบบ และของตกแต่งบ้าน เพื่อปลอบประโลมร่างกายและจิตใจให้สมดุลไปพร้อม ๆ กันสีแห่งนวัตกรรม ภูมิปัญญา รอยต่อระหว่างน้ำทะเลและท้องฟ้า : สีที่เป็นตัวแทนของสิ่งแวดล้อม ผลักดันให้ผู้คนตระหนักถึงปัญหาและความเปลี่ยนแปลงของสภาพภูมิอากาศ ที่ส่งผลกระทบต่อชั้นบรรยากาศโลก เป็นสีที่มีผลต่ออารมณ์ความเห็นใจ หนึ่งในเฉดสีของรอยต่อระหว่างน้ำทะเลและท้องฟ้า เปรียบดั่งการไร้รอยต่อระหว่างธรรมชาติและนวัตกรรมที่ทันสมัยในฐานะภูมิปัญญาแห่งอนาคตแฝงด้วยพลังแห่งการสร้างสรรค์สำหรับสื่อโลก Virtual : สีที่ลดความตึงเครียดทางด้านอารมณ์ของเหล่าเกมเมอร์ และยังเป็นสีตั้งต้นในการสร้างธรรมชาติสังเคราะห์เหนือจริงบนแพลตฟอร์มโลกเสมือนจริงหรือ Virtual World แม้เป็นสีที่ดูนุ่มนวล แต่ก็แฝงด้วยพลังแห่งการสร้างสรรค์สำหรับสื่อดิจิทัลสีแห่งความมั่นใจและการกักตุนพลังบวกเอาไว้ภายใน : WGSN ให้ความเห็นว่าการจะเดินหน้าต่อไปข้างหน้า ต้องสร้างความมั่นใจและกักตุนพลังบวกเอาไว้ภายในจิตใจให้มาก ๆ Radiant Yellow คือสีที่เป็นตัวแทนแห่งการมองโลกในแง่บวกของคนรุ่นใหม่ พลังงานจากสีเฉดนี้สามารถนำความสว่างสดใสกลับมาได้ เป็นเฉดที่ถูกนำมาใช้ในสินค้าแฟชั่น และงานออกแบบ DIY เพื่อระเบิดความคิดสร้างสรรค์ออกมาอย่างได้เต็มที่หลอมรวมระหว่างความเก่าและใหม่ ความจริงแท้และสิ่งสังเคราะห์ : อดีตคือสีย้อมไนโตรโซสังเคราะห์ที่ผลิตครั้งแรกในช่วงปี 1883 และเป็นที่รู้จักกันดีในการย้อมผ้า ก่อนแพร่หลายในการเป็นตัวแทนของความแปลกใหม่ หลอมรวมระหว่างความเก่าและใหม่ ความจริงแท้และสิ่งสังเคราะห์ นิตยสาร ElleDecor ยกให้เป็นหนึ่งในสีสุดฮอตของปีนี้สีแห่งการปลดปล่อย มอบพลังขับเคลื่อนทั้งในชีวิตจริงและโลกดิจิทัล : สำนักเทรนด์ NellyRodi ระบุว่าเป็นเฉดสีแห่งการปลดปล่อย แสดงค่าสีเข้มข้น มอบพลังขับเคลื่อนทั้งในชีวิตจริงและโลกดิจิทัล ใช้งานได้หลากหลายมากพอที่จะใช้ออกแบบโดยไม่มีเงื่อนไข มีการเปิดเผยและความพิเศษที่มากกว่าปกติ (Ultra) เช่นเดียวกับการนำเสนอของเหล่าอินฟลูเอนเซอร์ในยุคนี้สีที่สะท้อนวัฏจักรและวงจรธรรมชาติบนวัฒนธรรมร่วมสมัย : กลุ่มสีที่มาจากบริบทความดั้งเดิมและถูกใช้งานมายาวนาน ตั้งแต่หินแร่ดิน เฉดสีของเมล็ดพืช จนสะท้อนวัฏจักรและวงจรธรรมชาติ นักออกแบบยุคนี้เน้นการใช้งานร่วมกับวัตถุดิบจริง ๆ และเข้าใจที่มาที่ไปอย่างรอบด้านบนวัฒนธรรมร่วมสมัย 
ก่อนจะมาเป็น "Thailand or ไทยแลนด์" ฟอนต์ไวรัลอ่านได้ 2 ภาษา|"สุชาล ฉวีวรรณ" หรือ บึก วัย 37 ปี เจ้าของผลงาน บอกเล่าการออกแบบตัวอักษร "Thailand or ไทยแลนด์" เมื่อเจอป้ายนี้คุณอ่านเป็นภาษาอะไร หลังกลายเป็นไวรัลชั่วข้ามคืน กับยอดรีทวีตกว่า 1.2 แสนครั้งThailand or ไทยแลนด์ How can you read this?คำถามชวนคิดจากผลงาน "Thailand-ไทยแลนด์" ปิดทองบนกระจก ฝีมือ "สุชาล ฉวีวรรณ" หรือ บึก Designer & Decorative Glass Artist วัย 37 ปี ที่สร้างความประทับใจให้ผู้ใช้สื่อสังคมออนไลน์จนมีการรีทวีตในทวิตเตอร์ไปแล้วกว่า 125,000 ครั้ง "สุชาล" ให้สัมภาษณ์ไทยพีบีเอสออนไลน์ ถึงจุดเริ่มต้นของผลงานชิ้นนี้ว่า เริ่มต้นจากได้รับโปรเจ็กทำ Branding ให้ร้านอาหารไทยในซิดนีย์ ประเทศออสเตรเลีย ระหว่างที่ออกแบบและดีไซน์ก็ลองวาดและออกแบบหลายคำจนไปเจอมุมหรือจุดที่ดูแล้วรู้สึกว่ามันไปต่อได้จากคำว่า "ไทย" เป็น "ไทยแลนด์" "สุชาล" ย้ำว่า ชื่นชอบผลงานชิ้นนี้มาก เพราะนอกจากการใช้เทคนิคที่หลากหลายในงาน Glass Gilding แล้ว ดีไซน์ของฟอนต์เองยังมีจุดเด่นคือ เหมือนให้สมองได้ประมวลว่าจะอ่านเป็นภาษาอะไรอยู่ ราวกับเป็น "ภาพลวงตา" แต่ไม่คาดคิดว่าคนอื่นจะชื่นชอบและส่งต่อกันในสื่อสังคมออนไลน์จนเป็นไวรัลขนาดนี้หลังผลงานเริ่มกลายเป็นที่สนใจในโลกออนไลน์ บึก Designer & Decorative Glass Artist จึงเริ่มวางแผนขั้นต่อไป โดยการยื่นเอกสารเบื้องต้น เพื่อขอจดลิขสิทธิ์ ป้องกันผู้ไม่หวังดีนำไปใช้ในทางที่ผิดหรือไม่ได้รับอนุญาต พร้อมกับเตรียมเดินหน้าเข้าสู่วงการ NFT ด้วยการเปิดตัวผ่านผลงาน "Thailand-ไทยแลนด์" ชิ้นนี้สำหรับ "สุชาล" ในวัยเด็กชื่นชอบงานศิลปะ และมีงานอดิเรกคือ การอ่านหนังสือการ์ตูน ก่อนจะเริ่มฉายแววเข้าสู่วงการดีไซน์ หลังชื่นชอบงาน Artwork เรียกว่าไปเจอใบปลิวที่ไหนเป็นต้องเก็บกลับบ้านเสียทุกที ก่อนจะเลือกเส้นทางชีวิตตามความชอบเรียนสาขาวิชาการออกแบบสื่อสาร คณะศิลปกรรมศาสตร์ มศว. และเริ่มต้นทำงานออกแบบสื่อสิ่งพิมพ์ ไปจนถึงออกแบบปกอัลบั้มกระทั่งปี 2553 มีโอกาสได้ไปเรียนที่ออสเตรเลีย ควบคู่กับการทำงานออกแบบกราฟิกทั้งดีไซน์ Branding ออกแบบโลโก้ให้ร้านค้า ก่อนจะไปเรียนเสริมด้าน Glass Gilding ในปี 2559 เพื่อเพิ่มเทคนิค และลูกเล่นต่าง ๆ ให้งานออกแบบ พร้อมถ่ายทอดประสบการณ์ทุกอย่างผ่านผลงานที่สร้างสรรค์ 
ย้อนประวัติศาสตร์ "สถานีหัวลำโพง" กว่า 105 ปี ไปด้วยกันกับ Hua Lamphong in Your Eyes|ย้อนประวัติศาสตร์ "สถานีหัวลำโพง" อันยาวนานกว่า 105 ปี ไปด้วยกันกับ Hua Lamphong in Your Eyes ที่เปิดรอต้อนรับทุกคนเข้ามาร่วมเติมเต็มภาพความสุขและแบ่งปันมุมมองให้ที่นี่ไม่ใช่แค่สถานที่แห่งความทรงจำHua Lamphong in Your Eyes"หัวลำโพง" ในความทรงจำและมุมมองของคุณเป็นอย่างไร?เสียงหวูด คนเดินขวักไขว่ พูดคุยจอแจ ตลอดช่วงเวลาทำการไม่มีแม้สักวินาทีจะเงียบเสียงลง แต่ในวันนี้...อาจมีบางอย่างเปลี่ยนแปลงไป     นี่เป็นเพียงภาพบางส่วนผ่านมุมมองของช่างภาพ Thai PBS Photo ที่รอให้ทุกคนมาเติมเต็มภาพความสุข ความทรงจำ แบ่งปันมุมมอง และย้อนประวัติศาสตร์สำคัญไปด้วยกันกับ Hua Lamphong in Your Eyes จัดโดยการรถไฟแห่งประเทศไทย (รฟท.) ภายในสถานีกรุงเทพ หรือ "หัวลำโพง" ที่มีอายุยาวนานกว่า 105 ปี ผ่าน 10 จุดไฮไลท์สำคัญที่พลาดไม่ได้ ได้แก่ อนุสรณ์ปฐมฤกษ์รถไฟหลวง เป็นจุดที่พระบาทสมเด็จพระจุลจอมเกล้าเจ้าอยู่หัว (รัชกาลที่ 5) และสมเด็จพระศรีพัชรินทราบรมราชินีนาถ พระบรมราชชนนีพันปีหลวง เสด็จพระราชดำเนินทรงประกอบพระราชพิธีตรึงหมุดรางทอง รางเงิน ติดกับไม้หมอนมะริดคาดเงิน และเปิดการเดินรถไฟหลวงในราชอาณาจักรสายแรก เส้นทางสถานีกรุงเทพ-อยุธยา ระหว่างวันที่ 22 ธันวาคม 2564 ถึง 16 มกราคม 2565นอกจากนี้ ยังมีขบวนรถพิเศษ Prestige มาให้เยี่ยมชมอย่างใกล้ชิด สนุกไปกับการประทับตราตามจุดเช็กอิน เมื่อครบ 10 จุดสำคัญ รับแสตมป์ชุดพิเศษเป็นที่ระลึกจากการรถไฟฯ พร้อมชมการแสดงจากวงดุริยางค์ซิมโฟนีแห่งกรุงรัตนโกสินทร์ ที่จะมาร่วมบรรเลงเพลง พร้อมวาทยกรที่ได้รับการยอมรับทั้งในประเทศไทยและในระดับโลกอย่าง "ทฤษฎี ณ พัทลุง" และในทุกช่วงบ่ายวันเสาร์และอาทิตย์จะมีดนตรีมาแสดงภายในโถงกลางสถานีหัวลำโพง อาทิ วงประสานเสียง วงฮาร์พ และเครื่องสาย    ส่วนใครที่ถ่ายภาพไว้และอยากแบ่งปันให้ทุกคนได้เก็บเป็นความทรงจำ ทางการรถไฟฯ และสมาคมถ่ายภาพแห่งประเทศไทย ในพระบรมราชูปถัมภ์ ก็มีกิจกรรมให้ร่วมประกวดภาพถ่ายภายใต้โครงการ "Hua Lamphong In Your Eyes" ในหัวข้อ "Hua Lamphong (หัวลำโพง) Through the Lens" ติดตามรายละเอียดเพิ่มเติมได้ที่ www.rpst.or.thณ เวลานี้ "หัวลำโพง" ไม่ได้ปิดหนีไปไหน... ยังคงเปิดรอต้อนรับทุกคนเข้ามาร่วมเติมเต็มภาพความสุขและแบ่งปันมุมมองกับ Hua Lamphong in Your Eyes ให้ที่นี่ไม่ใช่แค่สถานที่แห่งความทรงจำby Thai PBS Photo 
รักรำไทย "ฟ้า" หนุ่มอินโดฯ เรียนนาฏศิลป์ด้วยตัวเองนาน 6 ปีผ่านยูทูบ|หลงรักนาฏศิลป์ไทยมานาน ก่อนจะเริ่มฝึกฝีไม้ลายมือด้วยตัวเองผ่านคลิปวิดีโอบนยูทูบมานาน 6 ปี  "ฟ้า" หนุ่มอินโดนีเซีย วัย 13 ปี หวังเดินทางมาเรียนที่ประเทศไทย หลังอวดท่ารำไทยผ่านคลิปบนอินสตาแกรมนับร้อย หลังกรณีโซเชียลชื่นชม "ฟ้า" หนุ่มอินโดนีเซีย วัย 13 ปี ชื่นชอบนาฏศิลป์ไทยและร่ำเรียนพร้อมถ่ายคลิปโพสต์ลงอินสตาแกรมนับร้อย ล่าสุด "ซาฟ์" หรือ "ฟ้า" เปิดใจกับไทยพีบีเอสออนไลน์ถึงจุดเริ่มต้นและเส้นทางการเข้าสู่วงการนาฏศิลป์ไทยว่า นาฏศิลป์ไทยสวยงามมากและน่าสนใจ ซึ่งวัฒนธรรมไทยก็คล้ายกับวัฒนธรรมชวาอยู่บ้างทำให้ยิ่งสนใจมากขึ้น และรู้สึกว่าอยากถ่ายทอดนาฏศิลป์ไทยให้ชาวอินโดนีเซียได้รู้จักมากขึ้นโพสต์ที่แชร์โดย ZAZAZATTAYAA (@ppzaattaya) "ฟ้า" เริ่มเรียนรำไทยครั้งแรกเมื่อ 6 ปีที่แล้ว ผ่านวิดีโอรำกินรีบนยูทูบ ก่อนจะก้าวเข้าสู่วงการอย่างจริงจังในปี 2561 เมื่อได้รับมอบหมายภารกิจรำไทยในงานอาเซียน ในตอนนั้น "ฟ้า" ได้พบกับนางรำคนไทยและได้เรียนรำร่วมกัน จึงทำให้สามารถพัฒนาฝีมือได้อย่างก้าวกระโดด หลังจากเพื่อนชาวไทยกลับประเทศ "ฟ้า" ก็หันมาเรียนรำผ่านยูทูบอีกครั้ง และจะติดต่อหาเพื่อนชาวไทยทางออนไลน์เป็นบางครั้งเมื่อติดขัดเรื่องท่าทาง ปัจจุบันหนุ่มอินโดนีเซียคนนี้ร่ายรำได้ทั้งรำชวา รำบาหลี รำเขมร และรำไทย แต่ท่ารำไที่ชื่นชอบเป็นพิเศษ คือท่า ระบำดาวดึงส์ ,ระบำสี่บท ,รำสีนวล ,รำเพลงช้าเพลงเร็ว ,รำฝรั่งคู่ ,ระบำเทพบันเทิง ,ระบำไก่ และรำกริชสุหรานากงแม้ว่า "ฟ้า" จะสนใจเรียนการรำไทยอย่างจริงจัง แต่ความฝันของหนุ่มคนนี้คือการประกอบการชีพหมอหรือศาสตราจารย์ด้านฟิสิกส์ ควบคู่ไปกับการเปิดโรงเรียนสอนรำที่ประเทศไทย เพื่อแบ่งปันวัฒนธรรมชาวอินโดนีเซียให้คนไทยด้วย ซึ่ง "ฟ้า" มุ่งมั่นที่จะสอบเข้าเพื่อมาเรียนต่อที่จุฬาลงกรณ์มหาวิทยาลัย หลังเรียนจบชั้นมัธยมศึกษาตอนปลายโพสต์ที่แชร์โดย ZAZAZATTAYAA (@ppzaattaya) ทั้งนี้ "ฟ้า" ฝากขอบคุณคนไทยที่ชื่นชอบการรำไทย พร้อมให้สัญญาว่าจะฝึกฝนต่อไปเพื่อพัฒนาฝีมือให้ดียิ่งขึ้น และขอให้ COVID-19 หายไปโดยเร็ว เพื่อที่วันหนึ่งฟ้าจะได้เดินทางมาเรียนรำไทยที่ประเทศไทยสักครั้งอ่านข่าวที่เกี่ยวข้องโซเชียลชื่นชม! หนุ่มอินโดฯ รำไทยสุดอ่อนช้อยโพสต์โซเชียล 
โซเชียลชื่นชม! หนุ่มอินโดฯ รำไทยสุดอ่อนช้อยโพสต์โซเชียล|โซเชียลชื่นชม! "ฟ้า" หนุ่มอินโดนีเซีย วัย 13 ปี ชื่นชอบนาฏศิลป์ไทยและร่ำเรียนมานานกว่า 5 ปี ถ่ายคลิปโพสต์ลงอินสตาแกรมนับร้อย เปิดใจชื่นชอบนาฏศิลป์ไทยเพราะสวยและน่าสนใจมากมนต์เสน่ห์นาฏศิลป์ไทยที่ใคร ๆ ก็หลงรัก ไม่ต่างจาก "ซาฟ์" หรือมีชื่อภาษาไทยว่า "ฟ้า" หนุ่มอินโดนีเซีย วัย 13 ปี ที่ชื่นชอบนาฏศิลป์ไทยและร่ำเรียนมานานกว่า 5 ปีแล้ว โดยฟ้าได้อวดฝีไม้ลายมือการรำแสนอ่อนช้อยผ่านอินสตาแกรมที่ชื่อว่า ppzaattaya มาแล้วนับร้อยคลิปขณะที่ผู้ใช้สื่อสังคมออนไลน์ชาวไทยต่างชื่นชม "ฟ้า" ที่สามารถรำไทยได้อย่างชำนาญ พร้อมกับส่งต่อคลิปวิดีโอที่ "ฟ้า" บอกเล่าความเป็นมาและความชื่นชอบของตัวเองด้วยภาษาไทย "สวัสดีครับทุกคน ผมชื่อว่าซาฟ์ครับ ชื่อเล่นภาษาไทยชื่อว่า ฟ้า มาจากประเทศอินโดนีเซีย มาจากเมืองสุราบายา อายุ 13 ปี"  
รู้หรือไม่! “22022022” อ่านวันที่วันนี้ได้จากทุกทิศทาง |รู้หรือไม่? วันนี้ (22 ก.พ.2565) เมื่อเขียนเป็นตัวเลขเรียงกัน “22022022” จะอ่านได้ทั้งหน้าไปหลัง-หลังมาหน้า หรือกลับหัวก็ยังอ่านได้เป็นคำเดิม วันนี้ (22 ก.พ.2565) สถาบันส่งเสริมการสอนวิทยาศาสตร์และเทคโนโลยี (สสวท.) เปิดเผยว่า วันนี้ (22 ก.พ.2022) เป็นวันที่สามารถเขียนแทนด้วยตัวเลข "22022022" ซึ่งเป็นทั้งวันพาลินโดรม (Palindrome) และ แอมบิแกรม (Ambigram) ที่สามารถอ่านวันที่วันนี้ได้จากทุกทิศทาง จะเรียงจากหน้าไปหลัง หลังมาหน้า หรือกลับหัวก็ทำได้สำหรับพาลินโดรม (Palindrome) คือ รูปแบบที่สามารถอ่านออกเสียงได้เหมือนกัน เมื่ออ่านจากซ้ายไปขวาและขวาไปซ้ายก็ยังเป็นคำเดิม เช่น "454" "1331" RADAR ส่วนแอมบิแกรม (Ambigram) คือ รูปแบบที่สามารถอ่านออกเสียงได้เหมือนกัน ทั้งแบบปกติและแบบกลับหัว เช่น 8008 XIX NOON 
เปลี่ยนห้างฯ ร้าง “นิวเวิลด์” เป็นนิทรรศการเล่าเรื่อง "บางลำพู" ผ่านแสง-เงา-เสียง|ห้างฯ นิวเวิลด์ หรือวังมัจฉา กลับมามีชีวิตชีวาอีกครั้ง หลังถูกเปลี่ยนให้กลายเป็นพื้นที่จัดนิทรรศการ New World x Old Town Part 2 บอกเล่าวิถีชีวิตย่านบางลำพูตั้งแต่อดีตจนถึงปัจจุบัน ที่ถูกตีความผ่านงานศิลปะแสงเงา และเสียง ใน Bangkok Design Week 2022เมื่อคิดถึงบางลำพูหลายคนอาจจะคุ้นเคยกับทั้งชุดนักเรียน เครื่องสังฆภัณฑ์ ธงชาติ เครื่องเย็บปักถักร้อย ซึ่งชวนให้คิดถึงความทรงจำเกี่ยวกับบางลำพูในอดีตที่เคยเป็นตลาดค้าขายที่คึกคัก ก่อนจะมีการสร้างห้างสรรพสินค้า รวมถึงนิวเวิลด์จนกลายเป็นย่านการค้าสำคัญและทันสมัยใจกลางพระนคร ซึ่งจุดนี้เป็นหนึ่งในไฮไลต์ผลงานศิลปะของงาน New World x Old Town Part 2 แม้จะเป็นตึกร้างแต่ห้างสรรพสินค้านิวเวิลด์ที่ถูกไฟไหม้และตึกถล่มจนต้องปิดตัวลง ก็มีเสน่ห์ที่น่าค้นหา จึงถูกเปลี่ยนให้กลายเป็นพื้นที่จัดนิทรรศการชั่วคราว New World x Old Town Part 2 โดยในปีนี้ เป็นภาคต่อของเรื่องราววิถีชีวิตย่านบางลำพูตั้งแต่อดีตจนถึงปัจจุบัน ที่ถูกตีความผ่านงานศิลปะแสงเงา และเสียงที่เป็นเอกลักษณ์ของคนในชุมชน ทั้งยังมีความพิเศษกว่าปีก่อนด้วยการเพิ่มจุดแสดงผลงานจาก 1 โซน เป็น 10 จุด ให้ผู้ที่ชื่นชอบงานศิลปะและการถ่ายภาพได้เดินชมกันอย่างจุใจ หนึ่งในไฮไลต์ที่ทุกคนต้องหยุดถ่ายรูปคือ โซนข้าวสาร ที่บอกเล่าเอกลักษณ์ผ่านงานศิลปะจากอุปกรณ์สุดคลาสสิกทั้งรองเท้าคีบ เก้าอี้ ขวดสุรา เสื้อมัดย้อม สะท้อนบรรยากาศความบันเทิงยามค่ำคืนบนถนนสายนี้ ที่ช่วยเสริมให้บางลำพูกลับมาเป็นย่านการค้าที่คึกคักและเป็นปลายทางนักท่องเที่ยวต่างชาติจำนวนมาก  ในฐานะคนข้างนอก มองเห็นห้างสรรพสินค้านิวเวิลด์ปรากฏอยู่ในข่าวหน้าหนึ่ง หรือคุ้นเคยกับชื่อวังมัจฉา แต่หลังจากที่ ผศ.ดร.สุพิชชา โตวิวิชญ์ อาจารย์ประจำคณะสถาปัตยกรรมศาสตร์ มหาวิทยาลัยศิลปากร และคณะทำงานได้ลงพื้นที่เก็บข้อมูลในชุมชน กลับพบว่า คนในพื้นที่ย่านบางลำพูเห็นห้างฯ แห่งนี้เป็นแสงสว่าง และเป็นจุดที่ทำให้เกิดเศรษฐกิจที่มีความรุ่งเรือง มีชีวิตชีวา จนนำมาสู่นิทรรศการศิลปะในครั้งนี้ โดยมี "พล หุยประเสิรฐ" จาก HUI Team Design เป็น Exhibition Director ด้วยมาตรการป้องกัน COVID-19 ทำให้งานครั้งนี้จำกัดผู้เข้าชมรอบละ 65-80 คน แต่ก็มีผู้สนใจลงทะเบียนและวอล์กอินเข้ามาจำนวนมาก จากภาพสวย ๆ ที่ส่งต่อกันในสื่อสังคมออนไลน์ยังได้ดึงดูดให้คนที่แม้จะไม่ได้อยู่ในย่านบางลำพู ก็ตัดสินใจเดินทางมาร่วมงาน เพื่อเรียนรู้วิถีชีวิตคนย่านนี้ผ่านงานศิลปะ ด้วยอาชีพนักออกแบบแสง และความสนใจในงานศิลปะทำให้ "ทิพยา ประเสริฐสุข" เดินทางมาร่วมงาน  New World x Old Town Part 2 และกลับบ้านไปพร้อมกับความประทับใจ ทั้งการจัดสัดส่วนแสดงผลงานที่ลงตัว เทคนิคการจัดแสงและเงา รวมถึงได้เรียนรู้เรื่องราวในย่านบางลำพู ตั้งแต่อดีตจนถึงปัจจุบันอีกด้วยสำหรับงาน New World x Old Town Part 2 เป็นส่วนหนึ่งในเทศกาล “รวม-มิตร-เมือง” พระนคร ที่จัดขึ้นโดยศูนย์เชื่อมโยงอาเซียนด้านการออกแบบเมืองและสรรค์สร้าง (Urban Ally) คณะสถาปัตยกรรมศาสตร์ มหาวิทยาลัยศิลปากร และสำนักงานส่งเสริมเศรษฐกิจสร้างสรรค์ (องค์การมหาชน) หรือ CEA ร่วมกับชุมชน ซึ่งนำเสนอกิจกรรมด้านการออกแบบเมืองสร้างสรรค์ที่น่าสนใจ ชูแนวคิดบอกเล่าความเป็นย่านเมืองเก่าในบริบทร่วมสมัย ในงาน Bangkok Design Week 2022 ซึ่งจะจัดจนถึงวันที่ 13 ก.พ.2565ผศ.ดร.สิงหนาท แสงสีหนาท ผู้อํานวยการศูนย์เชื่อมโยงอาเซียนด้านการออกแบบเมืองและสรรค์สร้าง (Urban Ally) บอกกับไทยพีบีเอสออนไลน์ว่า “รวม-มิตร-เมือง” พระนคร  มีไฮไลต์สำคัญ 5 จุด คือ มหาวิทยาลัยศิลปากร ซึ่งเป็นศูนย์กลางด้านการออกแบบงานศิลปะ และเป็นศูนย์กลางเทศกาลในย่านพระนคร ส่วนจุดที่ 2 คือ พื้นที่บางลำพู ที่จะมีกิจกรรมน่ารัก ๆ ต่าง ๆ ร่วมกับชุมชนนอกจากนี้ ยังมีการเน้นพื้นที่อาคารที่ไม่ได้ใช้งาน หรือไม่เคยถูกเปิดให้คนทั่วไปเข้า นำมาให้คนในเมืองได้ใช้งานกระตุ้นเศรษฐกิจที่สร้างสรรค์ได้ อย่างห้างสรรพสินค้านิวเวิลด์ ห้างฯ ร้างที่ปิดตัวมานาน ทำเป็นพื้นที่ชั่วคราว สื่อถึงบริบทความเป็นบางลำพูอาคารไปรษณียาคาร ซึ่งเป็นอาคารจำลองของอาคารไปรษณีย์แห่งแรกของประเทศไทย และโรงพิมพ์บำรุงนุกูลกิจ สร้างในรัชสมัย รัชกาลที่​ 5 เพิ่งปิดตัวไปเมื่อปี 2530 ซึ่งรัชกาลที่ 5 ทรงโปรดมาก เป็นโรงพิมพ์ที่สำคัญมากในยุคสมัยนั้น ซึ่งอาคารทั้ง 2 แห่ง มีการจัดทำ Lighting Installation และ Projection Mapping  ให้ผู้ที่สนใจได้เข้ามาชมความสวยงามยามค่ำคืนด้วยImage description อ่านข่าวที่เกี่ยวข้องเจ๋ง! แลกขยะเป็น​ "AriCoin" เหรียญดิจิทัลชาวอารีย์​ ใช้ซื้อของ-ร่วมเวิร์กช้อปได้ 
“อยุธยาเมืองท่าแห่งอุษาคเนย์” ฟื้นท่องเที่ยวเชิงวัฒนธรรมอาหาร|นักวิจัย 2 สถาบัน ยกระดับท่องเที่ยวเชิงสร้างสรรค์ พาชิมอาหารไทยโบราณ ทอดมันกุ้ง มัสมั่น ขนมหินฝนทอง เล็งดึงกลุ่มนักท่องเที่ยวไทย-ต่างชาติสัมผัสวัฒนธรรมอาหารอยุธยาเมืองท่าแห่งตะวันออกรศ.ดร.พรรณี สวนเพลง มหาวิทยาลัยสวนดุสิต เปิดเผยว่า คณะผู้วิจัยร่วมกับสถาบันอาศรมศิลป์ จัดกิจกรรม “The Legendary Food Culture of Ayutthaya” วัฒนธรรมอาหารในตำนานศรีอโยธยาเมืองท่าแห่งอุษาคเนย์ แผ่นดินทองแห่งความรุ่งเรืองบนรากฐานพหุวัฒนธรรมต้นตำรับสยาม “วิเทศศาสตร์ โภชนศิลป์” ซึ่งเป็นผลจากการดำเนินโครงการวิจัย “การยกระดับการท่องเที่ยวเชิงสร้างสรรค์ด้านวัฒนธรรมอาหารอยุธยาเมืองท่าแห่งตะวันออก” ที่ได้รับทุนสนับสนุนการวิจัยจากหน่วยบริหารและจัดการทุนด้านการเพิ่มความสามารถในการแข่งขันของประเทศ (บพข.) สังกัดกระทรวงการอุดมศึกษา วิทยาศาสตร์ วิจัยและนวัตกรรมโครงการวิจัยมีเป้าหมายเพื่อพัฒนาการท่องเที่ยวเที่ยวด้านวัฒนธรรมอาหารของ จ.พระนครศรีอยุธยา ให้เป็นที่รู้จัก รองรับกลุ่มนักท่องเที่ยวที่สนใจเรื่องอาหาร โดยนำอาหารไทยโบราณหากินยากมาเป็นจุดขาย ผสมผสานกับการเรียนรู้เรื่องราวเชิงประวัติศาสตร์ ผ่านการดำเนินโครงการ 2 ส่วนหลัก ได้แก่โครงการการค้นหาต้นแบบวัฒนธรรมอาหารและพัฒนาสำรับอาหารอยุธยาเมืองท่าแห่งตะวันออก ที่มีตนเองเป็นหัวหน้าโครงการ โดยลงพื้นที่ศึกษาภูมิวัฒนธรรมและภูมิปัญญาอาหารอยุธยา ถอดรหัสภูมิปัญญาสำรับอาหารอยุธยา และพัฒนาสำรับอาหารกรรมวิธีโบราณดั้งเดิม 5 ชนิด คือ ต้มยำน้ำข้น ทอดมันกุ้ง มัสมั่น ข้าวบุหรี่ (ข้าวหุงปรุงอย่างเทศ) และมีไฮไลท์สำคัญที่จะต่อยอดส่งออกขายและพัฒนาเป็นผลิตภัณฑ์ของฝากชนิดใหม่ของพระนครศรีอยุธยา คือ “ขนมหินฝนทอง” ซึ่งเป็นขนมหวานหากินยาก หน้าตาคล้ายกับหินฝนทองที่คนโบราณใช้ทดสอบทองคำว่าเป็นทองแท้หรือไม่ มีรสหวาน หอม ละมุนลิ้น คนโบราณนิยมพกติดตัวไปเวลาเดินทางไกล หรือเวลาออกรบ เพราะเก็บไว้รับประทานได้นาน 1-2 เดือน ทั้งนี้ ตัวแทนบริษัทนำเที่ยว และนักท่องเที่ยวทั่วไป ได้ร่วมกิจกรรมการทำขนมหินฝนทอง ซึ่งเป็นกิจกรรมหนึ่งของการพัฒนาเส้นทางการท่องเที่ยวเชิงวัฒนธรรมอาหารอยุธยาเมืองท่าแห่งตะวันออก และนำกิจกรรมการท่องเที่ยวเชิงวัฒนธรรมอาหารเสนอขายเป็นโปรแกรมการท่องเที่ยวใหม่ ซึ่งได้รับการตอบรับเป็นอย่างดี สามารถนำไปสู่การสร้างกิจกรรมเพื่อรองรับการท่องเที่ยวหลังเปิดประเทศได้ รวมถึงนำไปสู่การขยายผลและเป็นต้นแบบในการขับเคลื่อนเศรษฐกิจฐานรากของชุมชน และยกระดับมาตรฐานการท่องเที่ยวเชิงวัฒนธรรมาอาหารไทยสู่การเป็น ASEAN Gastronomy Regionขณะที่โครงการ “การถอดรหัสภูมิปัญญาวัฒนธรรมและออกแบบพื้นที่เกี่ยวเนื่องวัฒนธรรมอาหารอยุธยาเมืองท่าแห่งตะวันออกเพื่อยกระดับสู่การท่องเที่ยวเชิงสร้างสรรค์” นำทีมโดย อ.อภิรดี อานมณี จากสถาบันอาศรมศิลป์ ซึ่งลงพื้นที่ศึกษาร่องรอยลักษณะทางกาย ภูมิสังคม วิถีชีวิตที่เชื่อมโยงกับการกิน นำมาสู่การอนุรักษ์รูปแบบครัวโบราณ และพื้นที่ที่เกี่ยวเนื่องกับวัฒนธรรมอาหาร รวมถึงส่งเสริมบรรยากาศให้เกิดการเรียนรู้ เข้าใจถึงคุณค่าและกิจกรรมสร้างสรรค์ขณะที่ผู้ประกอบการด้านการท่องเที่ยว จ.พระนครศรีอยุธยา สามารถนำองค์ความรู้ด้านงานออกแบบไปประยุกต์ใช้ในการตกแต่งบรรยากาศโรงแรม ร้านอาหาร เพื่อสะท้อนความเป็นความเป็นไทยสมัยกรุงศรีอยุธยาได้อีกด้วยสำหรับการทดสอบกิจกรรมการท่องเที่ยวเชิงสร้างสรรค์ด้านวัฒนธรรมอาหาร เพื่อจัดทำโปรแกรมการท่องเที่ยวเชิงอาหาร เน้นเจาะกลุ่มนักท่องเที่ยวชาวไทยและชาวต่างชาติบนรูปแบบการท่องเที่ยววิถีใหม่ โดยคัดเลือกกิจกรรมในพื้นที่ที่มีศักยภาพและมีความโดดเด่น เชื่อมโยงกับเรื่องราวเชิงวัฒนธรรมอาหาร เช่น กิจกรรมเดินจ่ายตลาด ณ ตลาดหัวรอ ซึ่งมีมาตั้งแต่สมัยกรุงศรีอยุธยา การเยี่ยมชมครัวโบราณบ้านเกาะเรียนและเลือกซื้อขนมตระกูลทองบ้านป้ามะลิ การกินอาหารโบราณกรุงศรีอยุธยาที่ร้านครัวท่าหลวง การทำขนมหินฝนทอง และปิดท้ายด้วยการล่องเรือชมความงามรอบเกาะเมืองพระนครศรีอยุธยา  
Oxford บรรจุ "pad thai-ผัดไทย" อาหารไทยสู่ชื่อสากล|ข่าวดี Oxford บรรจุชื่อ pad thai-ผัดไทย ให้คำสากลที่ทั่วโลกรู้จัก อยู่ในหมวด C2 อาหารสากลแบบเดียวกับคำว่า pizza  หลังได้รับความนิยม ทั่วโลก ขณะที่ปี 2554 ไทยเคยขึ้นทะเบียนมรดกภูมิปัญญาและวัฒนธรรมวันนี้ (8 ก.พ.2565) เว็บไซต์ Oxford Dictionaries บรรจุชื่อผัดไทย ให้คำสากลที่ทั่วโลกรู้จัก อยู่ในหมวด C2 หมายถึงหมวดศัพท์ทั่วไปที่ถูกบัญญัติใช้เพื่อแสดงให้รู้ถึงแหล่งที่มาต้นกำเนิด หรือพื้นถิ่นของสิ่งๆนั้น และใช้เป็นชื่อสากลเหมือนกับคำว่า pizza จากอิตาลีทั้งนี้หากพิมพ์ภาษาอังกฤษตัวเล็กว่า "pad thai" จะพบกับความหมายว่า เป็นอาหารไทย ซึ่งเป็นชนิดเส้น ที่ทำมาจากข้าว เครื่องเทศ ไข่ ผัก เนื้อสัตว์หรืออาหารทะเลสำหรับผัดไทย ถือเป็นอาหารประเภทสตรีดฟูดที่นักท่องเที่ยวทั่วโลกรู้จักมานาน และเป็นหนึ่งในเมนูยอดนิยมเช่นเดียวกับข้าวไข่เจียว ต้มยำกุ้ง ก่อนหน้านี้ปี 2554 ผัดไทย ได้รับการบรรจุเป็น สาขาความรู้และแนวปฏิบัติเกี่ยวกับธรรมชาติและจักรวาล เป็นมรดกภูมิปัญญาทางวัฒนธรรมที่เป็นองค์ความรู้ วิธีการ ทักษะ ความเชื่อ มรดกภูมิปัญญาทางวัฒนธรรมของชาติประเภทอาหารและโภชนาการที่ขึ้นทะเบียนสาขานี้เรียบร้อยแล้วมี 20 รายการ การประกาศขึ้นทะเบียนมรดกภูมิปัญญาทางวัฒนธรรมของชาติ เป็นหนทางในการปกป้องคุ้มครองไม่ให้เกิดการสูญเสียอัตลักษณ์ และสูญเสียภูมิปัญ ญาที่เป็นองค์ความรู้ทางวัฒนธรรม ซึ่งเป็นข้อมูลสำคัญของประเทศชาติและเป็นหนทางหนึ่งในการประกาศความเป็นเจ้าของ มรดกภูมิปัญญาทางวัฒนธรรมผัดไทย เป็นอาหารที่นำเอาเส้นก๋วยเตี๋ยวเส้นเล็กแบน มาผัดกับเต้าหู้ หัวไชโป๊สับ ถั่วงอก กุยช่าย ไข่ กุ้งแห้ง ปรุงรสด้วยน้ำส้มสายชู น้ำตาลปี๊บ พริกแห้งป่น โรยด้วยถั่วลิสงคั่วป่นหยาบ เชื่อว่าได้พัฒนามาจากการใช้เส้นก๋วยเตี๋ยวในการทำอาหารของชาวจีน ผัดไทยมีรสชาติที่แสดงถึงความเป็นไทยและแตกต่างจากก๋วยเตี๋ยวชาติอื่นๆ เนื่องจากการใช้น้ำปรุง 3 รส ที่ได้จาก น้ำปลา น้ำตาลปี๊บ และน้ำมะขาม เมื่อนำมาผสมกันจึงได้รสชาติที่กลมกล่อมลงตัวแบบไทยภาพ:เพจทิพย์สมัย ผัดไทยประตูผีภาพ:เพจทิพย์สมัย ผัดไทยประตูผี ข้อมูลจากเพจทิพย์สมัย ผัดไทยประตูผี ระบุว่า ผัดไทย หรือเดิมที่เรียกว่า “ก๋วยเตี๋ยวผัด” จุดเริ่มต้นของของอาหารจานนี้เกิดขึ้นในช่วงสงครามโลกครั้งที่ 2 ท่านจอมพล ป. พิบูลสงคราม นายกรัฐมนตรีในสมัยนั้น ต้องการให้มีความเป็นชาตินิยม จึงมีความคิดสรรค์สร้างอาหารประจำชาติขึ้นมา ด้วยความที่ข้าวสารมีราคาแพง จึงอยากให้หันมากินเส้นก๋วยเตี๋ยวทดแทน และใช้วัตถุดิบที่หาได้จากท้องถิ่นภายในประเทศ จึงได้เกิดก๋วยเตี๋ยวผัด และด้วยรสชาติที่เป็นเอกลักษณ์ทำให้เป็นที่ถูกปาก และแพร่หลายไปอย่างรวดเร็ว คนไทยจึงเรียกกันติดปากว่า “ผัดไทย”ต่อไปนี้ ผัดไทยจะไม่ได้เป็นเพียงชื่ออาหาร เมื่ออ็อกซ์ฟอร์ดบรรจุ "ผัดไทย" เป็นคำ C2 ที่ไม่ใช่ชื่อเฉพาะ แต่เป็นคำสากลที่ทุกคนรู้จัก 
วิจัยโบราณคดีสู่บอร์ดเกม "นักสืบของอดีต" รู้เรื่องราวกลุ่มชาติพันธุ์|เปิดนวัตกรรมบอร์ดเกม “นักสืบของอดีต” สกัดข้อมูลงานวิจัยมนุษย์ก่อนประวัติศาสตร์ในปางมะผ้า แม่ฮ่องสอน เรียนรู้แหล่งโบราณคดี วัฒนธรรมโลงไม้ เรื่องราวกลุ่มชาติพันธุ์ หวังเอกชนต่อยอดเชิงพาณิชย์-แจกโรงเรียน เด็กนักเรียนชั้นประถมศึกษาปีที่ 4 โรงเรียนองค์การบริหารส่วนจังหวัดบ้านจองคำ ทดลองเล่นบอร์ดเกมชุด "นักสืบของอดีต" ด้วยความสนุกสนาน พร้อมเรียนรู้ประวัติศาสตร์และชาติพันธุ์ในจังหวัด กว่าจะออกมาเป็นบอร์ดเกมชุดนี้ ศุภกร ชูทรงเดช หัวหน้าโครงการออกแบบและพัฒนาชุดบอร์ดเกม "นักสืบของอดีต" และวริศ โดมทอง นักวิจัยด้านการพัฒนาเกม ใช้เวลานาน 18 เดือน สกัดองค์ความรู้จากโครงการวิจัยเรื่อง "มนุษย์ก่อนประวัติศาสตร์และพลวัตรทางวัฒนธรรมบนพื้นที่สูงใน อ.ปางมะผ้า จ.แม่ฮ่องสอน" ของ ศ.ดร.รัศมี ชูทรงเดช เมธีวิจัยอาวุโสสำนักงานคณะกรรมการส่งเสริมวิทยาศาสตร์ วิจัยและนวัตกรรม (สกสว.) และคณะ จากนั้นตรวจสอบความถูกต้องของเนื้อหา ความสนุก และรูปแบบต้องโดนใจคนเล่น รวมทั้งทดสอบเล่นในกลุ่มนักวิจัยและเยาวชนชาติพันธุ์ชาวไทใหญ่ ล่าหู่ดำ ม้ง ลีซอ ปกาเกอะญอ ละเว๊อะ และคนเมืองชุดบอร์ดเกมมีเนื้อหาที่แตกต่างกัน คือ เกมนักสืบชาติพันธุ์ ต้องการให้เกิดการแลกเปลี่ยนการเรียนรู้ระหว่างเด็กนักเรียนกลุ่มชาติพันธุ์กับคนในเมือง เช่น กรุงเทพฯปริศนาโลงไม้ สร้างความเข้าใจและความรับรู้เกี่ยวกับวัฒนธรรมโลงไม้ยุคก่อนประวัติศาสตร์ อ.ปางมะผ้า ที่มีอายุถึงกว่า 2,000 ปีมาแล้ว ให้เข้าใจคนในอดีตว่ากว่าจะได้โลงไม้ 1 โลง ไม่ใช่เรื่องง่ายนักสืบของอดีต ส่งเสริมทักษะในการสืบค้นเรื่องราวของคน สังคม และวัฒนธรรมในอดีต ด้วยกระบวนการทางโบราณคดี มุ่งให้เกิดความตระหนักรู้ สร้างกระบวนการคิดเชิงวิเคราะห์ และแก้ไขปัญหา ศุภกร บอกว่า บอร์ดเกมเป็นเครื่องมือที่มีศักยภาพในการสื่อสารงานวิจัยที่ซับซ้อน นำไปสู่การเรียนรู้ที่เข้าถึงได้ง่ายผ่านกลไกของเกมกระดาน เป็นนวัตกรรมขนาดพกพา หากเล่นก่อนการท่องเที่ยวจริงก็จะช่วยให้เข้าใจบริบทของพื้นที่ สร้างกลุ่มท่องเที่ยวมูลค่าสูงที่สำคัญต้องการให้บอร์ดเกมดังกล่าวเข้าถึงนักเรียนที่ไม่มีโอกาส นักเรียนกลุ่มชาติพันธุ์ หรือโรงเรียนที่ห่างไกล หวังลดความเหลื่อมล้ำด้วยสื่อการเรียนรู้ เพราะส่วนใหญ่กลุ่มผู้เล่นจะเป็นคนเมือง หรือเด็กในกรุงเทพฯ  ศ.ดร.รัศมี เมธีวิจัยอาวุโส สกว. และที่ปรึกษาโครงการวิจัยบอร์ดเกม บอกว่า บอร์ดเกมทำให้เราได้วางโทรศัพท์มือถือ พร้อมกับเล่น คุย หัวเราะ สงสัย อยากรู้ สนทนา วิเคราะห์ รวมทั้งได้รับความเพลิดเพลินไปพร้อมกัน เพราะเกิดการปฏิสัมพันธ์กันระหว่างคนหลายกลุ่มหลายวัยขณะนี้ผลงานได้รับการจดอนุสิทธิบัตรเรียบร้อยแล้ว แต่น่าเสียดายที่การผลิตต้นแบบที่ทำเสร็จสิ้นยังเป็นเพียง “โบราณวัตถุ” ที่ไม่สามารถจะต่อยอดไปสู่การผลิตจำนวนมาก เพื่อเปิดโอกาสให้กับผู้สนใจที่อยากมีเกมที่ผลิตโดยคนไทยได้เล่น หรืออยากเก็บสะสม รวมทั้งแจกให้กับโรงเรียนที่มีนักเรียนมาจากกลุ่มชาติพันธุ์ต่าง ๆ จึงขอเชิญชวนภาคเอกชนที่สนใจร่วมส่งเสริมต่อยอดให้ผลงานของคณะวิจัยได้ส่งต่อให้กับเยาวชนต่อไป เพื่อเผยแพร่ความรู้ความเข้าใจเกี่ยวกับกลุ่มชาติพันธุ์ และวัฒนธรรมในอดีตบนดินแดนประเทศไทย 
ไปหรือยัง? นิทรรศการ "รถไฟจำลอง" ภารกิจชีวิตในโลกย่อสเกล |นิทรรศการ Bangkok Model Railway 2022 ภารกิจชีวิตในโลกย่อสเกล รถไฟจำลอง งานสร้างสรรค์ไอเดียจากบรรยากาศและสภาพแวดล้อมของการเดินรถไฟ นำมาย่อสัดส่วนลงให้กลายเป็นแบบจำลองที่เหมือนกับโลกของความจริง สุจินต์ เกยสุวรรณ และชมรมรถไฟจำลองฯ จัดนิทรรศการ Bangkok Model Railway 2022 ภารกิจชีวิตในโลกย่อสเกล รถไฟจำลอง เป็นการสร้างสรรค์ไอเดียจากบรรยากาศและสภาพแวดล้อมของการเดินรถไฟ นำมาย่อสัดส่วนลงให้กลายเป็นแบบจำลองที่เหมือนกับโลกของความจริง ที่ได้รับความนิยมมาอย่างยาวนานในทั่วทุกมุมโลก ทั้งโซนอเมริกา ยุโรป หรือเอเชีย ก็จะมีรูปแบบของแบบจำลองและระบบที่ต่างกันออกไปตามเอกลักษณ์รถไฟของแต่ละประเทศ แม้แต่รถไฟไทยก็มีด้วยเช่นกันภาพ : TCDC กรุงเทพฯ
 ภาพ : TCDC กรุงเทพฯภาพ : TCDC กรุงเทพฯนอกจากแบบจำลองรถไฟที่สมบูรณ์แล้วยังต้องมีการสร้างฉากและทัศนียภาพเพื่อให้เรื่องราวสมจริง มีสถานีรถไฟ เมือง สะพาน แม่น้ำ อุโมงค์ ซึ่งต้องเรียนรู้เรื่องระบบของรถไฟ ศึกษาภูมิทัศน์ อุปกรณ์ต่าง ๆ แล้วผสมรวมกันเพื่อสร้างจินตนาการ สร้างความรู้สึกให้เสมือนตัวเองได้ลงไปอยู่ในโลกรถไฟจำลอง ที่เราสามารถที่จะเป็นได้ทั้งนายสถานี ผู้โดยสาร หรือผู้คนที่มีกิจกรรมตามรายทางที่รถไฟวิ่งผ่านได้ภาพ : TCDC กรุงเทพฯภาพ : TCDC กรุงเทพฯ ภาพ : TCDC กรุงเทพฯภาพ : TCDC กรุงเทพฯ ในนิทรรศการมีการจัดแสดงรถไฟจำลองขนาด 6 x 4 เมตร พร้อมการสาธิตการทำภูมิทัศน์บน Layout อีกทั้งกิจกรรมเสวนาเรื่องรถไฟจำลองแต่ละแบบในหลายโซนของโมเดลรถไฟจำลองแต่ละสเกล พร้อมสาธิตการทำขบวนรถไฟจำลองนานาชาติภาพ : TCDC กรุงเทพฯภาพ : TCDC กรุงเทพฯ ภาพ : TCDC กรุงเทพฯภาพ : TCDC กรุงเทพฯสำหรับนิทรรศการ Bangkok Model Railway 2022 ภารกิจชีวิตในโลกย่อสเกล รถไฟจำลอง โดยสุจินต์ เกยสุวรรณ และชมรมรถไฟจำลองฯ จัดแสดงระหว่างวันที่ 19 มี.ค.-6 เม.ย.2565 (ปิดวันจันทร์) เวลา 10.30 - 19.00 น ณ ห้องแกลเลอรี ชั้น 1 TCDC กรุงเทพฯ เข้าชมฟรีภาพ : TCDC กรุงเทพฯภาพ : TCDC กรุงเทพฯ ภาพ : TCDC กรุงเทพฯภาพ : TCDC กรุงเทพฯ  
"สมชาย" ป้องศิษย์ปมถูกวิพากษ์ "ชุดบัณฑิต" เทียบหญิงงามเมือง|ผศ.สมชาย ปรีชาศิลปกุล โพสต์ถึงนักศึกษาถูกอาจารย์คนดังวิพากษ์ "ชุดบัณฑิต" เทียบหญิงงามเมือง ยกวิชานิติปรัชญาสอนมวย ให้มีขันติ ไม่แนะนำตอบโต้โดยไร้เหตุผลวันนี้ (27 มี.ค.2565) ผศ.สมชาย ปรีชาศิลปกุล อาจารย์และหัวหน้าศูนย์วิจัยและพัฒนากฎหมาย คณะนิติศาสตร์ มหาวิทยาลัยเชียงใหม่ (มช.) โพสต์ข้อความผ่านเฟซบุ๊กเพจศูนย์วิจัยฯ มหาวิทยาลัยหน้าบางแห่งหนึ่ง แสดงความคิดเห็นถึงกรณีที่อาจารย์คนดัง ได้วิพากษ์วิจารณ์ถึงเรื่องอิสระการแต่งกายในวันรับปริญญาของนักศึกษานิติศาสตร์ มช.ผศ.สมชาย ปรีชาศิลปกุล ระบุว่า นักศึกษานิติศาสตร์ หากยังจำกันได้ถึงประเด็นที่ได้เคยพูดถึงไว้ในวิชานิติปรัชญา หัวข้อ “เสรีภาพและศีลธรรม” นี่คือตัวอย่างหนึ่งที่จะช่วยทำให้เราสามารถเข้าใจและเรียนรู้ถึงสิ่งที่เรียกว่า “ความมีขันติ” (tolerance) ได้มากขึ้นในโลกของความเป็นจริงJohn Stuart Mill เสนอว่าคุณลักษณะสำคัญประการหนึ่งในสังคมก็คือ ความมีขันติ หรือความอดทนอดกลั้นต่อความเห็นที่แตกต่าง เพราะไม่ว่าความเห็นที่แตกต่างจะถูกหรือผิดก็ล้วนมีคุณค่าที่ต้องเปิดโอกาสให้สามารถแสดงออกมาได้เช่นเดียวกัน เมื่อเรียกร้องเสรีภาพในการแสดงความเห็นหรือการแสดงออกของตนเอง เราก็ต้องไม่ปิดกั้นการแสดงความเห็นของคนอื่น เขาอาจเห็นด้วยกับการกระทำของเราหรือไม่ก็ได้ สิ่งที่ควรปฏิบัติต่อกันก็คือ การใช้เหตุผล และสติปัญญาในการถกเถียง เพื่อให้เข้าใจถึงแนวความคิดที่อยู่ในความเห็นทั้งของเขาและของเรา ซึ่งอาจนำไปสู่การปรับความคิดของเราให้ดียิ่งขึ้นก็ได้แต่เราก็จะไม่ปิดปากในการแสดงความเห็นของบุคคลใด เพราะการแสดงความเห็นถือเป็นเสรีภาพขั้นพื้นฐานที่มนุษย์คนหนึ่งๆควรมี ต่อให้การแสดงออกของบุคคลนั้น มีแต่ความเห็นที่โง่เง่าเต่าตุ่นมาตลอดก็ตาม    
เช็ก! 4 วิธีเดินทางไป "งานหนังสือฯ" สถานีกลางบางซื่อ 26 มี.ค.-6 เม.ย.นี้|เช็ก! 4 วิธีเดินทางไปสถานีกลางบางซื่อ พื้นที่จัดงานสัปดาห์หนังสือแห่งชาติ ครั้งที่ 50 และสัปดาห์หนังสือนานาชาติ ครั้งที่ 20 ระหว่าง 26 มี.ค.–6 เม.ย.นี้ ภายใต้แนวคิด การบรรจบกันของการเดินทางทั้งด้านความคิดและการคมนาคมขนส่ง สร้างประสบการณ์รูปแบบใหม่ วันนี้ (26 มี.ค.2565) กระทรวงคมนาคมและการรถไฟแห่งประเทศไทย เปิดให้ใช้พื้นที่ของสถานีกลางบางซื่อ จัดงานสัปดาห์หนังสือแห่งชาติครั้งที่ 50 และสัปดาห์หนังสือนานาชาติ ครั้งที่ 20 ระหว่างวันที่ 26 มี.ค.– 6 เม.ย.2565 บนพื้นที่ใช้สอยภายกว้างขวางกว่า 20,000 ตารางเมตร เพื่อนำพาชาวหนอนหนังสือ หวนกลับไปสัมผัสบรรยากาศในงานมหกรรมงานหนังสือระดับประเทศอีกครั้งนายเอกรัช ศรีอาระยันพงษ์ ผู้อำนวยการศูนย์ประชาสัมพันธ์ การรถไฟแห่งประเทศไทย ระบุว่า ภายในงานเปรียบเสมือนการเดินทางมาบรรจบกันของ 2 เรื่องราว ทางด้านความคิดและการคมนาคมขนส่ง นั่นคือการเปิดให้ประชาชนได้สัมผัสประสบการณ์เดินทาง ผ่านระบบรางอันทันสมัยของสถานีกลางบางซื่อ ที่จะกลายเป็นศูนย์กลางการคมนาคมขนส่งของไทยในอนาคต ควบคู่ไปกับการเดินทางผ่านความคิดในงานสัปดาห์หนังสือแห่งชาติ ที่เปิดให้ผู้รักการอ่านได้กลับมาเลือกซื้อหนังสือ ติดไม้ติดมือกลับบ้าน ตลอดจนร่วมรับฟัง แลกเปลี่ยนมุมมองในงานเสวนา เพื่อเปิดประสบการณ์ใหม่ๆ ผ่านการชมนิทรรศการมากมายอีกด้วย  สำหรับผู้ที่สนใจเข้าร่วมงาน สามารถเดินทางได้ง่าย ๆ ด้วย 4 วิธี ดังนี้-รถไฟฟ้าชานเมืองสายสีแดง 2 สาย สถานีกลางบางซื่อ -รังสิต และสถานีกลางบางซื่อ-ตลิ่งชัน ลงที่สถานีกลางบางซื่อ-ขบวนรถไฟชานเมืองทุกขบวน ลงที่สถานีชุมทางบางซื่อ -รถไฟฟ้า MRT สายสีน้ำเงิน ช่วงหัวลำโพง – หลักสองและบางซื่อ-ท่าพระ ลงที่สถานีบางซื่อ แล้วเดินตามทางเชื่อมเข้าสถานีกลางบางซื่อได้ทันที-รถประจำทาง มีรถผ่าน 3 สายคือ สาย 49 ช่วงสถานีกลางบางซื่อ-สถานีรถไฟหัวลำโพง, สาย 67 ช่วงสถานีกลางบางซื่อ-เซ็นทรัลพระราม 3 และสาย 77 ช่วงสถานีกลางบางซื่อ-สถานีรถไฟแอร์พอร์ตเรลลิงก์มักกะสันอ่านรายละเอียดต่าง ๆ ทั้งแผนผังรายชื่อสำนักพิมพ์ และกิจกรรมภายในงานได้ที่ onground.thaibookfair  
ชม “พิพิธภัณฑ์ฯ พระนคร” ยามค่ำ ห้ามพลาด 10 โบราณวัตถุ |พิพิธภัณฑสถานแห่งชาติ พระนคร เปิดพิพิธภัณฑ์ในยามค่ำ 20-24 เม.ย.นี้ พร้อมแนะห้ามพลาดชมโบราณวัตถุ 10 ชิ้น ทั้งพระพุทธสิหิงค์ พระพุทธรูปปางปฐมเทศนา พระหายโศก พระมหาพิชัยราชรถพิพิธภัณฑสถานแห่งชาติ พระนคร เตรียมเปิดพิพิธภัณฑ์ในยามค่ำ วันที่ 20-24 เม.ย.นี้ ตั้งแต่เวลา 16.00-20.30 น. สัมผัสความงดงามของโบราณสถาน (วังหน้า) และชมการจัดแสดงนิทรรศการภายในพระที่นั่งและอาคารจัดแสดงต่าง ๆ พร้อมแนะนำโบราณวัตถุ ศิลปวัตถุ 10 รายการ ที่จัดแสดงอยู่ภายในพระที่นั่ง และอาคารต่างๆ ที่ผู้เข้าชมไม่ควรพลาด และต้องไปให้ถึงอาคารจัดแสดงนั้น ๆ          ทั้งนี้ พิพิธภัณฑสถานแห่งชาติ พระนคร เป็นแหล่งเรียนรู้ตลอดชีวิตสำหรับประชาชนทุกเพศทุกวัยและยังเป็นสถานที่ต้อนรับอาคันตุกะระดับชาติของไทย จึงเป็นแหล่งที่รวบรวมมรดกวัฒนธรรมของชาติไว้เป็นจำนวนมาก 
หนุน "คนรุ่นใหม่" ใช้ SOFT POWER ขับเคลื่อนมรดกวัฒนธรรม|อว.-สกสว.หนุนขับเคลื่อนมรดกวัฒนธรรมและเศรษฐกิจสร้างสรรค์ให้เป็น soft power เพื่อการพัฒนาประเทศที่ยั่งยืนบนฐานความรู้ด้านวิทยาศาสตร์ วิจัยและนวัตกรรม ด้านวิทยากรแนะสร้างพลังศรัทธาและความเข้าใจแก่เยาวชนคนรุ่นใหม่ ให้ช่วยพัฒนาต่อยอดควบคู่การอนุรักษ์ กระทรวงการอุดมศึกษา วิทยาศาสตร์ วิจัยและนวัตกรรม (อว.) โดยสำนักงานคณะกรรมการส่งเสริมวิทยาศาสตร์ วิจัยและนวัตกรรม (สกสว.) จัดเสวนา TSRI Forum: “ววน. ขับเคลื่อน SOFT POWER สู่การเติบโตทางเศรษฐกิจที่ยั่งยืน” โดยมี ศ.นพ.สิริฤกษ์ ทรงศิวิไล ปลัด อว. เป็นประธานเปิดงานและปาฐกถาพิเศษเรื่อง “บทบาทของ อว. กับการขับเคลื่อน Soft power ด้วย ววน.” สรุปสาระสำคัญตอนหนึ่งว่า บทบาทของประเทศไทยหากพูดถึง soft power จะพบในหลายมิติ โดยเฉพาะในการต่างประเทศที่มีอิทธิพลในเรื่องต่าง ๆ โดยใช้วิธีโน้มน้าวชักจูงไปในทิศทางที่ต้องการ ซึ่งเป็นเรื่องสำคัญอย่างยิ่งหัวใจ คือ เรื่องวัฒนธรรมและกำลังทางเศรษฐกิจ “บทบาทของภาควิชาการจะต้องมองสิ่งที่จะเกิดขึ้น 3 ด้าน คือ ทำอย่างไรจะเสริมจุดแข็งที่มีอยู่ให้มากขึ้น ซึ่งเป็นโจทย์ยากและท้าทาย, ทำอย่างไรให้สิ่งที่มีอยู่เกิดความยั่งยืนต่อไปเรื่อย ๆ และให้ผู้เชี่ยวชาญช่วยคิดว่าทำอย่างไรจะให้ส่วนอื่นแข็งแกร่งขึ้นด้วย ซึ่งต้องเป็นกลไกขับเคลื่อนให้คนไทยรู้สึกว่าประเทศไทยมีอนาคต มีความหวังและความรู้สึกที่ดี ในฐานะ ววน.ไม่สามารถให้งบประมาณไปสร้างสิ่งใดสิ่งหนึ่งเพียงอย่างเดียว แต่ช่วยปลดล็อกให้ขับเคลื่อนไปได้ ให้แน่ใจว่าของที่ดีและมีอยู่แล้วไปได้มากขึ้น อว.ยินดีที่จะใช้องคาพยพที่มีทั้งหมดทำงานร่วมกับทุกคนต่อไป ด้าน รศ.ดร.ปัทมาวดี โพชนุกูล ผู้อำนวยการ สกสว. กล่าวว่า สกสว.ตระหนักถึงความสำคัญของมรดกวัฒนธรรมอันล้ำค่าและเศรษฐกิจสร้างสรรค์ประเภทต่าง ๆ จึงหวังว่าเวทีนี้จะได้ข้อมูลในการจัดทำข้อเสนอแนะให้หน่วยงานใน อว. และมหาวิทยาลัยในพื้นที่ร่วมกันกำหนดโจทย์และเป้าหมายที่จะสนับสนุนการวิจัยและนวัตกรรมของประเทศ รวมทั้งการทำงานร่วมกับหน่วยงานอื่น ๆ ที่มีความเชี่ยวชาญเฉพาะด้านและภาคเอกชน เพื่อผลักดันให้เกิดการใช้ประโยชน์จากองค์ความรู้ด้านวิทยาศาสตร์ วิจัยและนวัตกรรม เสริมพลังการขับเคลื่อนมรดกวัฒนธรรมและเศรษฐกิจสร้างสรรค์สู่การเพิ่มมูลค่า สร้างการยอมรับในความไทย และเป็น Soft power ที่สร้างการเติบโตทางเศรษฐกิจอย่างยั่งยืน สำหรับการเสวนา “การส่งเสริมมรดกวัฒนธรรมและเศรษฐกิจสร้างสรรค์ให้เป็น Soft power สู่การพัฒนาที่ยั่งยืน” ศ.กิตติคุณ ดร.สุรพล วิรุฬห์รักษ์ นายกราชบัณฑิตยสภา ระบุว่า Soft power เป็นโจทย์ยากแต่ทำง่าย เพราะไทยมีของดีมานานนับพันปี แต่ต้องต่อยอดและทำให้ยั่งยืน โดยสร้าง “พลังศรัทธา” ให้คนเชื่อมั่นและเป็นพลังที่ยิ่งใหญ่ รวมทั้ง “อุตสาหกรรมสาระ” (Content Industry) ให้เกิดมูลค่าเพิ่มและผู้ซื้อยอมควักเงินจ่ายแพงขึ้น แต่ต้องจัดระบบให้ดีอย่าให้เป็นราชการ เพราะมีอีโก้สูง"คนไทยมีลักษณะพิเศษ คนสร้างและคนเสพต้องจูนเข้าด้วยกัน ถ้ามีศรัทธาก็จะตามไปให้ถึง รู้จักออกแบบใหม่ ปรับเปลี่ยนสินค้า และไม่จำเป็นต้องทำเป็นมาตรฐานเดียวกัน ถ้ามองโมเดลเชิงอุตสาหกรรมสร้างสรรค์ สิ่งที่จำเป็นอย่างยิ่งคือ ต้องทำตั้งแต่วัตถุดิบต้นน้ำที่มีคุณภาพไปจนถึงสินค้าปลายทาง"soft power เป็นเอกภาพของความหลากหลาย อย่าไปมัดห่อรวมกัน เนื่องจากมีวัตถุดิบเยอะมาก และมีโอกาสที่จะพัฒนาแพลตฟอร์ม หรือกระบวนทัศน์อีกมาก สำคัญที่สุด คือ ขอให้เชื่อและศรัทธาเยาวชนคนรุ่นใหม่ว่า มีฝีมือ ปรารถนาดีและกล้าเสี่ยง รู้เรื่องเทคโนโลยีสูง สามารถสร้างรายได้และมีเครือข่ายมากมาย แม้สำเร็จเพียงร้อยละ 1 ก็ถือว่ามีมูลค่าแล้ว บางครั้งธุรกิจไม่ต้องการนโยบายแต่อยากได้โอกาส ชื่อเสียง และการออกสื่อ ต้องสร้างความเข้าใจในคนปัจจุบันและคนในอนาคตให้รู้จักทรัพย์สินทางปัญญาว่ามีดี มีคุณค่าและมูลค่า สามารถต่อยอดได้ทางสุนทรียะ และใช้เทคโนโลยีสู่อนาคต หลักสูตรที่มีอยู่ด้านศิลปะมีน้ำหนักเพียงผิวเผิน ยังขาดความเข้าใจและชื่นชมที่จะนำมาใช้ในวิถีชีวิตปัจจุบัน ต้องสร้างคนรุ่นใหม่ที่สามารถใช้ soft power อย่างมีประสิทธิภาพและประสิทธิผล เพื่อผลทางด้านคุณค่าและมูลค่า อนุรักษ์และพัฒนา ให้พื้นที่และโอกาสโดยไม่มีเงื่อนไขมากนัก ทดลองทำ และถอดองค์ความรู้ ขณะที่นายยุทธศักดิ์ สุภสร ผู้ว่าการการท่องเที่ยวแห่งประเทศไทย กล่าวว่า สิ่งที่ดึงดูดนักท่องเที่ยวได้ คือ ธรรมชาติ มรดกวัฒนธรรม และกิจกรรม นอกจาก 5F Food (อาหาร) Film (อุตสาหกรรมบันเทิง) Fashion Fighting (มวยไทย) และ Festival (เทศกาลประเพณี) แล้วยังต้องมี Friendship (มิตรภาพ) ความเป็นเจ้าภาพที่ดีของคนไทยด้วยอีกทั้งต้องมี 5M ได้แก่ Music (ดนตรี) Museum (พิพิธภัณฑ์) Master event (กิจกรรมประเพณีที่ยิ่งใหญ่) Metaverse ที่สามารถต่อยอดได้ และ Merit การท่องเที่ยวเชิงวัฒนธรรม ทำสมาธิ ดีท็อกซ์ เพราะเรามีความหลากหลาย เปลี่ยนธรรมชาติให้เป็นประสบการณ์ไม่ใช่แค่ดูแต่ต้องรักษาให้คงอยู่ รวมถึงต้องมี Thainess ไม่ใช่แค่มาเที่ยวแต่ให้ซึมซับวัฒนธรรมและใช้ในชีวิตประจำวันได้ จึงจะนำไปสู่ soft power และการสร้างแบรนด์ประเทศไทย “สิ่งที่ต้องทำคือ มีแพลตฟอร์ม X ร่วมมือกันให้เกิดความสร้างสรรค์เพื่อต่อยอดและต่อเนื่อง นำความรู้จาก ‘บ ว ร’ (บ้าน วัด โรงเรียน) ทำให้เกิดพลังศรัทธาที่คนทั้งโลกพูดถึงทั้งในโลกปัจจุบันและโลกเสมือน ซึ่งตนหวังจะเห็น สกสว.ร่วมขับเคลื่อน และเสนอให้เปลี่ยนมรดกวัฒนธรรมที่ดูเก่าให้เป็น ‘สินทรัพย์วัฒนธรรม’ จะเกิดมูลค่าทันที ด้านนายอภิสิทธิ์ ไล่สัตรูไกล ผู้อำนวยการสำนักงานส่งเสริมเศรษฐกิจสร้างสรรค์ (องค์การมหาชน) เผยว่า ไทยร่ำรวยวัฒนธรรมและมีวัตถุดิบจำนวนมาก แต่จะทำอย่างไรให้เปลี่ยนเป็นอุตสาหกรรมต่าง ๆ ที่มีมูลค่า โดยปัจจัยสำคัญคือ Content Industry ที่ต้องผสมผสานวัฒนธรรมเดิมกับวัฒนธรรมสากล ดังเช่นการแปลงภาษาวัฒนธรรมมาเป็นภาษาเต้นของศิลปินเกาหลี และต้องมีนโยบายการต่างประเทศที่ชัดเจน เพื่อจะได้ทราบตำแหน่งและรู้ว่าจะปรับตัวไปแค่ไหนขณะเดียวกันฝั่งธุรกิจต้องมีโอกาสและช่องทางเพิ่มขึ้น ต้องเป็นสังคมที่ดัดจริตน้อยลง งมงายน้อยลง ทำให้ค่านิยมสอดคล้องกับข้อเท็จจริง ให้คนไทยเชื่อ รับรู้และยอมรับว่าเป็นสิ่งที่ยอดเยี่ยม รวมทั้งต้องรวบรวมองค์ความรู้ที่กระจัดกระจายให้เป็นปึกแผ่น ทำ soft power ให้มีทิศทางที่ชัดเจนและครบถ้วน มีองค์ประกอบอื่น ๆ เพื่อผลักดันให้เติบโตเร็วยิ่งขึ้น การวิจัยจึงเป็นพื้นฐานสำคัญเพราะงานออกแบบและความคิดสร้างสรรค์อยู่บนพื้นฐานของความรู้ เพื่อสร้าง “Creative ที่มีมูลค่าต่อสังคม”นอกจากนี้ ยังต้องต้องหาคนพูดที่เข้าใจวัฒนธรรมและเข้าใจโลกอนาคต สกสว.ต้องให้โอกาสคนทั้งหลายได้ศึกษาความหลากหลาย ไม่ใช่เพียงส่วนราชการเท่านั้น แต่ต้องถ่ายทอดลงสู่คนตัวเล็ก เด็ก และเอกชนได้ทดลองทำวิจัย สุดท้ายไม่ว่าผลที่ออกมาจะเป็นอุดมคติหรือแกนทฤษฎีแต่ตนก็อยากเห็นข้อสรุปของงานวิจัย เช่นเดียวกับนางพิมพ์รวี วัฒนวรางกูร ที่ปรึกษากรมส่งเสริมวัฒนธรรม กล่าวว่า กระทรวงวัฒนธรรมเป็นหน่วยงานต้นน้ำที่เสาะแสวงหาเพชรมาขัดเกลา แต่โจทย์ใหญ่ที่เป็นอุปสรรคของการพัฒนา soft power คือ เด็กและเยาวชนรุ่นใหม่ไม่ค่อยเห็นความสำคัญของภูมิปัญญามรดกวัฒนธรรมไทย มองว่าเชยและไม่อยากหยิบยกขึ้นมาพัฒนา ทำอย่างไรจะให้เด็กเห็นคุณค่า พัฒนาและต่อยอดให้เกิดการเพิ่มมูลค่า ควบคู่กับการอนุรักษ์ให้คงอยู่สืบไป 
รู้จักแก๊งมัธยมเปิดหมวก " Yes Indeed Band "|ไทยพีบีเอส พาไปรู้จักกลุ่มเยาวชนที่มีใจรักทางด้านดนตรี ใช้เวลาว่างในการฝึกซ้อมเล่นดนตรี ร้องเพลง จนกลายเป็นที่ชื่นชมในโลกออนไลน์ จนได้รับฉายาในโซเชียล "แก๊งมัธยมเปิดหมวก" วง Yes Indeed Band วันนี้ Yes Indeed Band  เริ่มเปิดการแสดงกันในเวลา 17.30 น.กลางสยามสแควร์ มีแฟนคลับขาสั้นมารอชมจนแน่น ประเดิมเพลงแรกจากเพลงจันทร์เจ้า ของวงสล็อตแมชชีนน้องๆ กลุ่มนี้ เป็นเพื่อนกันตั้งแต่เด็ก มาจากต่างโรงเรียน ประกอบด้วย นายนรากร อิสระวรางกูร หรือ พอร์ส ร้องนำ อายุ 18 ปี กำลังจะเข้าเรียนชั้นปี 1 ที่มหาวิทยาลัยหอการค้าไทย น.ส.อิสรีย์ อิสระวรางกูร หรือ แพนเค้ก ร้องนำ อายุ 16 ปี โรงเรียนสายน้ำผึ้งนายยศธกร ชะเอม หรือทะเล อายุ 15 ปี กีต้าร์ โซโล่ ร.ร.สาธิตมหาวิทยาลัยศรีนครินทรวิโรฒ ประสานมิตร นายรัชชานนท์ วรกิจไพบูลย์ หรือ มังกร มือกลอง อายุ 18 ปี นิสิตใหม่มหาวิทยาลัยศรีนครินทรวิโรฒ  นายตฤณ ฟูจิตนิรันดร์ หรือ ติน คีย์บอร์ด อายุ 15 ปี ร.ร.ดรุณสิกขาลัยก่อนหน้านี้เมื่อหลายเดือนก่อน Yes Indeed Band รวมตัวและเริ่มเล่นดนตรีเปิดหมวกช่วงเดือนพ.ย.2564 ที่เอเชียทีกครั้งแรก ส่วนที่สยามสแควร์ เป็นครั้งที่ 3 แต่เป็นที่รู้จักได้รับความสนใจในสื่อสังคมออนไลน์ หลังจากช่วงต้นเดือนมิ.ย.ที่ผ่านมาน.ส.อิสรีย์ กล่าวถึงแรงบันดาลใจว่า อยากให้เพื่อนๆ ใช้เวลาว่างทำกิจกรรมที่เป็นประโยชน์ และเป็นตัวอย่างให้กับทุกคนที่มาแสดงออก ซึ่งก่อนหน้านี้เคยไปแสดงเปิดหมวกแต่ไม่ได้มากเท่านี้ ด้านนางกุลริสา ชะเอม ผู้ปกครองสมาชิกวง Yes Indeed Band บอกว่า ช่วงโควิด ลูกเรียนออนไลน์ ไม่ได้ทำกิจกรรมในวิชาที่ตัวเองเรียน จากการเรียนเอกดุริยางค์ แต่กลับไมได้แสดงออก แต่พอมาเจอเพื่อนกลุ่มนี้ก็ได้ทำกิจกรรมร่วมกัน และได้รับการตอบรับอย่างดีนอกจากสร้างความบันเทิง และผ่อนคลายแล้ว ก็ยังเป็นสร้างบันดาลใจให้คนในรุ่นเดียวกัน กล้าแสดง ออกในเชิงสร้างสรรค์ และความมั่นใจในตัวเอง การแสดงดนตรี วันนี้เป็นส่วนหนึ่งของงานสยาม สตรีท เพอร์ฟอร์แมนซ์นอกจากการเล่นดนตรีโชว์แล้ว ก็ยังมีการเต้นโคฟเวอร์ของเยาวชน กิจกรรมนี้มีทุกวันศุกร์ เสาร์ และอาทิตย์ ตั้งแต่ 17.00 น. ซึ่งบรรยากาศแบบนี้ก็คล้ายกับย่านฮงแด ประเทศเกาหลีใต้นอกจากสื่อถึงการมีพื้นที่สร้างสรรค์ ให้คนรุ่นใหม่ได้แสดงออกแล้ว ยังเป็นสัญญาณว่ากรุงเทพฯ ที่เคยเป็นจุดศูนย์กลางการระบาดใหญ่ของโควิด-19 ได้ผ่านพ้นช่วงเวลานั้นมาแล้ว ขณะนี้เป็นช่วง Post Pandemic กำลังเข้าสู่โรคประจำถิ่น คนกลับมาใช้ชีวิตใกล้เคียงกับปกติได้มากที่สุด และเศรษฐกิจในย่านสยามแควร์ก็มีแนวโน้มว่ากำลังจะฟื้นตัว 
มองจากนอกโลก! เลาะ “สันเขื่อนกะทูน”  สวิสเซอร์แลนด์แดนใต้|กรมชลประทาน-จิสด้า แนะนำจุดเช็กอินใหม่! สันเขื่อนกะทูน "สวิสเซอร์แลนด์แดนใต้" จ.นครศรีธรรมราช เปิดภาพถ่ายจากนอกโลก พร้อมแนะนำมาเที่ยวช่วงเดือนธ.ค.-เม.ย.ของทุกปีจะพบภาพสุดโรแมนติกของอ่างเก็บน้ำท่ามกลางขุนเขาวันนี้ (4 พ.ค.2565) เพจเฟซบุ๊ก สำนักงานพัฒนาเทคโนโลยีอวกาศและภูมิสารสนเทศ (GISDA เผยแพร่ภาพถ่ายทางอวกาศ “เขื่อนกะทูน” อ.พิปูน จ.นครศรีธรรมราช ที่นี่หลายคนเรียกว่าสวิสเซอร์แลนด์แดนใต้ อันซีนแห่งเมืองคอน พร้อมภาพจากมุมมองจากอวกาศที่ไม่เหมือนใคร ตามพิกัด : 8°34'57.6"N 99°32'36.2"Eจิสด้า ระบุว่า เขื่อนใช้ประโยชน์ในการกักเก็บน้ำเพื่อใช้ในการอุปโภค บริโภค เพื่อการเกษตร การชลประทาน การเพาะเลี้ยงสัตว์น้ำ ป้องกันน้ำท่วม แหล่งผลิตกระแสไฟฟ้าได้แล้ว ยังกลายเป็นสถานที่ท่องเที่ยวที่สำคัญของจังหวัด คนทั่วไปให้ความสนใจเดินทางมาท่องเที่ยว พักผ่อนหย่อนใจโดยเฉพาะช่วงวันหยุดจะมีนักท่องเที่ยวมากเป็นพิเศษ“สันเขื่อน” คือคันที่ใช้สำหรับกั้นน้ำ ซึ่งเกิดจากการก่อสร้างขึ้นให้มีความแข็งแรงเพื่อใช้ในการกักเก็บการเคลื่อนตัวของมวลน้ำเพื่อภารกิจต่างๆอย่างที่กล่าวมาข้างต้น สันเขื่อนแต่ละพื้นที่มีการก่อสร้างด้วยวัสดุที่แตกต่างกัน เช่น บางที่สร้างด้วยดินเหนียว บางที่หินทิ้งแกนดินเหนียว หรือบางที่ก็เป็นปูนหรือคอนกรีต แต่ไม่ว่าจะสร้างด้วยอะไรวัตถุประสงค์ก็จะเหมือนกันคือกันน้ำเอาไว้นั่นเองเขื่อนกะทูน หรืออ่างเก็บน้ำกะทูน เป็นหนึ่งในโครงการพระราชดำริของในหลวงรัชกาลที่ 9 ที่พระองค์ทรงเล็งเห็นถึงความทุกข์ยากของชาวบ้าน ที่ต้องประสพเหตุการณ์สูญเสียครั้งยิ่งใหญ่ไปกับอุทกภัยเมื่อปี พ.ศ.2531 จึงทรงมีพระราชดำริให้กรมชลประทานสร้างอ่างเก็บน้ำขึ้นเพื่อช่วยแก้ไขปัญหาภัยพิบัติจากธรรมชาติ เขื่อนแห่งนี้เป็นเขื่อนดินที่มีพื้นที่มากกว่า 12,500 ไร่สันเขื่อนที่นี่กว้างมาก เป็นถนนรถยนต์สามารถขับชมวิวสันเขื่อนได้ ที่สำคัญบรรยากาศดี วิวสวยมาก มองเห็นภูเขาเป็นแนนยาว เป็นแหล่งเช็กอินที่สำคัญของจ.นครศรีธรรมราชอีกแห่ง ที่ไม่ควรพลาดภาพ:กรมชลประทาน ภาพ:กรมชลประทาน  แสงเมื่อส่องมาตกกระทบน้ำจะทำให้สามารถถ่ายรูปได้สวยมาก นอกจากนี้แล้วประโยชน์หลักๆของเขื่อนกระทูน ถูกสร้างขึ้นมาเพื่อช่วยบรรเทาอุทกภัยพื้นที่เพาะปลูกและบ้านเรือนราษฎร เป็นแหล่งเพาะเลี้ยงปลาน้ำจืดขนาดใหญ่อีกด้วยอันซีนอีกอย่างที่คนนิยมไปเที่ยว คือช่วงเดือน ก.ย ในช่วงที่น้ำลดลงมากๆ ในบางปีสามารถมองเห็นหมู่บ้านเดิมที่อยู่ในเขื่อนได้เลย ซึ่งอดีตเคยเป็นที่อยู่อาศัยของชาวบ้านละแวกใกล้เคียง เมื่อประมาณ 30 กว่าปีก่อน รวมถึงวัดวาอาราม ที่มีสภาพเกือบสมบูรณ์ก็โผล่ขึ้นมาเมื่อยามน้ำลด นักท่องเที่ยวจึงนิยมไปท่องเที่ยวและถ่ายรูปกันในช่วงเวลานี้ ขอบคุณข้อมูลจากhttps://thailandtourismdirectory.go.th/thhttps://thai.tourismthailand.org/ https://www.tencategeo.asia/ ภาพ:กรมชลประทาน ภาพ:กรมชลประทาน ขณะที่เพจเฟซบุ๊กกรมชลประทาน ได้เผยแพร่ข้อมูลว่า " ชล ชวน ชิล" ภาพของอ่างเก็บน้ำคลองกะทูน อ่างเก็บน้ำกลางหุบเขาเมืองนครศรีธรรมราชที่สวยงามโดยระบุว่า โครงการอ่างเก็บน้ำคลองกะทูน ตั้งอยู่ที่บริเวณบ้านกะทูน ต.กะทูน อ.พิปูน จ.นครศรีธรรมราชเป็นหนึ่งในโครงการพระราชดำริของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร (รัชกาลที่ 9) ที่ทรงเล็งเห็นถึงความทุกข์ยากของชาวบ้าน ซึ่งประสบเหตุอุทกภัยครั้งใหญ่ เมื่อปีพ.ศ.2531 จึงทรงมีพระราชดำริให้กรมชลประทานสร้างอ่างเก็บน้ำขึ้น เพื่อเป็นการบรรเทาอุทกภัยในเขตพื้นที่ของลุ่มน้ำตาปีตอนล่าง ความจุ 70.50 ล้าน ลบ.ม. ครอบคลุมพื้นที่ 12,500 ไร่ สร้างแล้วเสร็จในปี พ.ศ. 2540 ปัจจุบันอยู่ภายใต้ความดูแลของสำนักงานชลประทานที่ 15สำหรับกิจกรรมไฮไลท์ของที่นี่คือการนั่งชมบรรยากาศ และทิวทัศน์ที่สวยงามของทะเลสาบเหนืออ่างเก็บน้ำ ที่มีฉากหลังเป็นขุนเขาเขียวขจีสุดโรแมนติก จนได้รับการขนานนามว่าเป็น "สวิตเซอร์แลนด์แดนใต้" โดยเฉพาะในระหว่างเดือนธ.ค.-เม.ย. ถือเป็นช่วงที่สวยที่สุด สามารถล่องเรือชมความงดงามของธรรมชาติ และในบางจุดของอ่างเก็บน้ำ เราสามารถมองเห็นซากของหมู่บ้านที่จมอยู่ใต้น้ำ ซึ่งคือหมู่บ้านกะทูนในอดีตนั่นเอง  
ดรามา! วิ่งมอเตอร์เวย์โคราช "จุดจอดรถไกล-ห้องน้ำไม่พอ" แต่วิวประทับใจ|ดรามา! โวยงาน "โคราชมอเตอร์เวย์" มีนักวิ่ง 6,000 คน ร่วมวิ่งบนมอเตอร์เวย์ ช่วงอ.ปากช่อง-สีคิ้ว จ.นครราชสีมา วิวประทับใจ พบปัญหาห้องน้ำไม่พอ จุดจอดรถไกลถึง 5 กม. สิ่งอำนวยความสะดวกแย่ ด้านผู้จัดยอมรับไม่ใช่มืออาชีพ แต่มาจากอาสาสมัคร พร้อมรับคำวิจารณ์ กลายเป็นกระแสดรามาในโซเชียล หลังการจัดกิจกรรมวิ่ง “โคราชมอเตอร์เวย์ลำตะคอง ซูเปอร์ฮาล์ฟมาราธอน” จ.นครราชสีมา ชิงถ้วยพระราชทาน สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี เพื่อหารายได้เป็นทุนการศึกษาให้กับนักศึกษา มหาวิทยาลัยเทคโนโลยีราชมงคลอีสาน และใช้ในกิจกรรมทางกีฬาของสมาคมกีฬาแห่งจังหวัดนครราชสีมากิจกรรมครั้งนี้มีนักวิ่งกว่า 6,000 คน เดินทางกันมาตั้งแต่เช้ามืด เพื่อร่วมงานวิ่งมาราธอน ซึ่งจัดบนสะพานมอเตอร์เวย์ เส้นทางมอเตอร์เวย์สายหมายเลข 6 ช่วง อ.ปากช่อง-สีคิ้ว สาเหตุที่เลือกที่นี่ เพราะเป็นการประชาสัมพันธ์แหล่งท่องเที่ยวของ จ.นครราชสีมา และถนนมอเตอร์เวย์ สาย บางปะอิน-นครราชสีมา ที่ถือได้ว่าเป็นประตูสู่อีสานที่สวยที่สุดในประเทศไทยงานนี้มีแข่งกัน 3 รุ่น คือ เพื่อสุขภาพ 5 กิโลเมตร มินิมาราธอน 13.6 กิโลเมตร และซุปเปอร์ฮาฟล์มาราธอน 25 กิโลเมตร  ภายหลังเสร็จสิ้นการจัดงานวิ่ง กลุ่มเพจของผู้จัด Korat Motorway Lamtakhong Super Half Marathon ได้โพสต์ขอให้นักวิ่งทำแบบประเมิน ได้โพสต์ขอให้นักวิ่งทำแบบประเมิน ก็มีคนเข้าไปแสดงความเห็นจำนวนมากโดยพบปัญหาหลายจุด เช่น ด้านบนไม่มีสิ่งอำนวยความสะดวก เพราะเป็นการจัดงานวิ่งครั้งแรกบนถนนมอเตอร์เวย์ ที่ออกแบบมาให้เป็นเส้นทางการเดินรถอย่างเดียว จุดจอดรถอยู่ห่างจุดปล่อยตัวนักวิ่ง บางรายต้องเดินเท้าไปร่วมแข่งขันเป็นระยะทางไกลกว่า 5 กิโลเมตร รถสุขาเคลื่อนที่ มีจำนวนไม่เพียงพอ  น้ำสะอาดชำระสิ่งสกปรกหลังขับถ่ายน้ำหมดก่อน ขณะที่ผู้จัดงาน โพสต์ชี้แจงผ่านทางเฟซบุ๊ก Korat Motorway Lamtakhong Super Half Marathon ทางสมาคมศิษย์เก่า มทร.อีสาน ระบุว่า  น้อมรับในคำติชม และต้องขออภัยนักวิ่งบางท่านที่ไม่พอใจการอำนวยความสะดวก เนื่องจากบนพื้นที่จัดงาน ทั้งเจ้าหน้าที่ และมีนักวิ่งมีจำนวนมาก ร่วม 10,000 คน จึงเกิดปัญหาเรื่องของห้องน้ำ และสิ่งอำนวยความสะดวกอื่นๆ รวมถึงการนำรถบริการเข้าพื้นที่หน้างงานก็ไม่สะดวกโดยเหตุปัญหาเรื่องของการจราจรที่ติดขัด เพราะจำนวนรถมากพื้นที่ที่สามารถใช้งานได้ก็คับแคบไป การที่จอดรถที่ไกล ก็เป็นส่วนหนึ่ง เพราะคณะกรรมการจัดงานต้องทำตามระเบียบ และข้อกำหนดของ ฝ่ายที่รับผิดชอบการใช้ถนนมอเตอร์เวย์ และที่สำคัญถนนดังกล่าวยังไม่ได้ส่งมอบ จึงอาจจะไม่สะดวกกับนักวิ่งมากนักแต่สิ่งที่ประทับใจในวิว และทิวทัศน์ที่สวยงามที่ทางผู้จัดพยายามจัดให้กับนักวิ่งได้ชื่นชมความสวยงามของถนนมอเตอร์เวย์ เส้นนี้ หลายท่านประทับใจและก็คงไม่มีโอกาสอีกแล้ว
ครั้งแรก! ดนตรีกลุ่มชาติพันธุ์ ในสวนกลางกรุงฯ  |ครั้งแรก! กทม.-ไทยพีบีเอส และเครือข่ายจัดกิจกรรมดนตรีในสวนกลางกรุง ของกลุ่มชาติพันธุ์ เป็นการผสมผสานระหว่างดนตรีชาติพันธุ์ ดนตรีไทย ดนตรีสากล และวงออร์เคสตรา คาดหวังคนเมืองได้เห็น-ฟัง-เข้าใจสื่อสารผ่านดนตรี มารู้จักกัน มารับฟังบทเพลง เพื่อบรรเลงทำนองของ “เรา” ไปด้วยกัน ถือเป็นครั้งแรก "ดนตรีชาติพันธุ์ในสวน" ที่สวนลุมพินี  ความพิเศษ คือการแสดงดนตรีครั้งนี้ เป็นการแสดงดนตรีที่เป็นการผสมผสาน ระหว่างดนตรีชาติพันธุ์ กับดนตรีไทย ดนตรีสากล และออร์เคสตรา ซึ่งเป็นสิ่งสะท้อนสำคัญว่า ดนตรีที่หลากหลาย ก็เหมือนผู้คนที่มีทางความหลากหลายในสังคมไทย ที่แม้จะมีความแตกต่างก็อยู่ร่วมกันอย่างเข้าใจ บรรยากาศยิ่งค่ำยิ่งมีผู้คนให้ความสนใจมารับชมรับฟังกันอย่างต่อเนื่อง การแสดงกิจกรรมดนตรีครั้งนี้ เป็น 1 ในกิจกรรมเนื่องในสัปดาห์วันชนเผ่าพื้นเมืองแห่งประเทศไทย โดยสภาชนเผ่าพื้นเมืองแห่งประเทศไทย องค์การกระจายเสียงและแพร่ภาพสาธารณแห่งประเทศไทย (ไทยพีเอส) กรุงเทพมหานคร และภาคีเครือข่ายร่วมจัดขึ้นสุวิชาน พัฒนาไพรวัลย์ ศิลปินปกาเกอะญอ ตัวแทนชาติพันธุ์ผู้ที่มีส่วนร่วมหลักในการจัดกิจกรรมครั้งนี้ โดยแนวคิดการจัดงานครั้งนี้ ต้องการนำเสนอ 3 เรื่องสำคัญ คือความจริง ความงาม และคุณค่าของชาติพันธุ์ พวกเขาคาดหวังว่าเมื่อได้เห็น ได้ฟัง เข้าใจ เชื่อว่าพลังดนตรีครั้งนี้ จะเป็นเครื่องมือสื่อสารต่อสังคมให้เข้าใจ ยอมรับอยู่ร่วมกันบนความหลากหลายของพหุวัฒนธรรม ซึ่งจากการพูดคุยกับคนเมืองที่มารับชมดนตรีในครั้งนี้ ก็ต่างรู้สึกชื่นชม และยอมรับเข้าใจความงดงามความแตกต่างหลากหลายในวิถีวัฒนธรรมนอกจากกิจกรรมดนตรี ผู้มาร่วมงาน ยังได้ร่วมเรียนรู้ ชิมอาหารชาติพันธุ์ ในรูปแบบอาหารฟิวชั่น กว่า 10 เมนู โดยกลุ่มชาติพันธุ์ และเชฟดัง ซึ่งวัตถุดิบมาจากพื้นที่ทางอาหารในไร่หมุนเวียน และไร่ต่างๆของหลากหลายชาติพันธุ์ ที่สะท้อนวิถีความมั่นคงทางอาหาร หนึ่งในศักยภาพสำคัญของกลุ่มชาติพันธุ์   
 กินเนสบุ๊กฯอัปเดตสถิติใหม่ "One Piece" ยอดตีพิมพ์ ทะลุ 500 ล้านก็อปปี้  |Guinness World Record  อัปเดตสถิติ "One Piece" ยอดตีพิมพ์ ทะลุ 500 ล้านก็อปปี้ หลังเคยได้รับการบันทึกสถิติการ์ตูนที่มีผู้เขียนเพียงคนเดียวที่มียอดพิมพ์กว่า 300 ล้านก็อปปี้เมื่อปี 2015 วันนี้ (4 ส.ค.2565) ONE PIECE スタッフ【公式】/ Official เผยว่า การ์ตูน (มังงะ) เรื่อง One Piece ของ Eiichiro Oda นักเขียนการ์ตูนระดับตำนานว่า การ์ตูนเรื่อง "ONE PIECE" มียอดตีพิมพ์ทะลุ 500 ล้านก็อปปี้ทั่วโลก -Breaking- #ONEPIECE has reached #500millionCopies in print worldwide!moreover! The Guinness World Record "the Comic Book Series with the Most Copies Published by a Single Author", certified in 2015, has been renewed and Oda-sensei has been awarded a new official certificate! ทั้งนี้ การอัปเดตสถิติครั้งนี้ ทาง Guinness World Record ได้รับรองอย่างเป็นทางการโดยถือว่าการ์ตูนเรื่องดังกล่าวเป็น "ซีรีส์การ์ตูนที่ตีพิมพ์มากที่สุดโดยผู้เขียนคนเดียว" ทั้งนี้ แบ่งเป็นภายในประเทศญี่ปุ่นกว่า 400 ล้านก็อปปี้ และนอกประเทศญี่ปุ่นมากกว่า 100 ล้านก็อปปี้ 中野編集長のもとに、ギネス世界記録の公式認定証が届きました。#ONEPIECE#ギネス世界記録 pic.twitter.com/FbntTICyTq  ทั้งนี้ Guinness World Record ได้เคยบันทึกสถิติยอดตีพิมพ์ของ การ์ตูนเรื่อง "ONE PIECE" มาแล้วครั้งหนึ่ง เมื่อปี 2015 โดยขณะนี้มียอดตีพิมพ์กว่า 320,866,000 ก็อปปี้ โดยมีหนังสือการ์ตูนจำนวน 77 เล่มที่ออกจำหน่ายในช่วงเวลาดังกล่าวทั้งนี้ การ์ตูน One Piece ได้รับการตีพิมพ์เป็นครั้งแรกในนิตยสาร Weekly Shonen Jump (Shueisha) ในญี่ปุ่น ในเดือนธันวาคม 1997 และยังคงเผยแพร่ต่อเนื่องจนถึงปัจจุบัน 
ดันไข่เจียวปู-ไส้กรอกอีสาน-ข้าวซอยขึ้นแท่น Soft Power|​โฆษกรัฐบาล เผยรัฐบาลเดินหน้าส่งเสริม Soft Power สู่เวทีโลก หลัง CNN Travel ยกให้ไข่เจียวปู ข้าวซอย และไส้กรอกอีสาน ติดรายชื่ออาหารข้างทางยอดเยี่ยมแห่งเอเชียวันนี้ (29 ส.ค.2565) นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี กล่าวว่า เป็นเรื่องที่น่ายินดีอย่างยิ่งที่อาหารข้างทาง Street foods ของไทยยังคงสร้างความประทับใจให้คนทั่วโลกหลังจากที่ CNN Travel ได้เผยแพร่รายชื่อ 50 อันดับอาหารข้างทางที่ดีที่สุดในเอเชีย 50 of the best street foods in Asia มี 3 เมนูอาหารข้างทางของไทยติดรายชื่อดังกล่าว ได้แก่ ไข่เจียวปู ข้าวซอย และไส้กรอกอีสานโฆษกประจำสำนักนายกรัฐมนตรี กล่าวว่า CNN Travel ได้ระบุว่า ไข่เจียวปู เป็นเมนูไข่ที่มีรสชาติดีกว่าเมนูไข่ประเภทอื่น ส่วนผสมของไข่และเนื้อปูทำให้อาหาร ทั้งกรอบและเนื้อนุ่มฟูน่าทาน โดยหากรับประทาน พร้อมซอสพริกจะยิ่งทำให้เมนูนี้อร่อยมากยิ่งขึ้นส่วนข้าวซอย เป็นอาหารของทางภาคเหนือของไทย มีส่วนผสมของซุปที่มีเครื่องแกงกะหรี่ ผสมกับน้ำกะทิที่เข้มข้น ราดบนเส้นบะหมี่ที่มีน่องไก่หรือเนื้อวัว และโรยด้วยเส้นบะหมี่ทอด สำหรับไส้กรอกอีสาน เป็นอาหารข้างทางที่พบได้ในภาคตะวันออกเฉียงเหนือของไทย เป็นไส้กรอกหมูปรุงรสผสมข้าวเหนียว กระเทียม นำไปหมักและตากแห้ง จนมีรสเปรี้ยว ทั้งนี้ ประเทศไทยได้รับความนิยมด้านความหลากหลายของอาหาร ซึ่งเกิดจากความแตกต่าง เรื่องพื้นที่เพาะปลูกทำปศุสัตว์ของท้องถิ่นแต่ละภูมิภาค ทำให้อาหารไทยมีเอกลักษณ์และเป็นที่นิยมมาตลอด 
วันหยุดนี้​ ชวนเที่ยว​เชิงอนุรักษ์​ ดูสัตว์หายากใน​ "ถ้ำทะลุ"|วันหยุดนี้​ ใครยังไม่มีแพลน​ไทยพีบีเอสออนไลน์ชวนเที่ยวเชิงอนุรักษ์​ เดินเข้าป่า​ มุด​ถ้ำ​ ดูสัตว์หายากใน​ "ถ้ำทะลุ" จ.สตูล​ กันหลังจากเป็นส่วนหนึ่งของอุทยานธรณีโลกสตูล​ ที่ได้รับการรับรองจากยูเนสโก​ (Global​ Geopark)​ ทำให้​ "ถ้ำทะลุ​" อ.ละงู​ กลายเป็นอีกหนึ่งแลนมาร์กใน​ จ.สตูล นอกจากความพิเศษที่เป็นถ้ำขนาดเล็กซึ่งเกิดจากการละลายของหินปูน​ที่มีลวดลายชวนเก็บภาพ​ ยังมีสัตว์หาดูยากให้ได้เห็นกันตัวเป็น ๆ​ อีกด้วย​ ซึ่งก่อนถึงทางเข้าก็มีจุดให้ถ่ายรูปเช็กอินกันตั้งแต่แรกกับ​ "หินโอเค​" หินปูนที่ถูกกัดกร่อนจนกลายเป็นรูปคล้ายมือที่กำลังทำสัญลักษณ์โอเคอยู่  ไกด์ท้องถิ่นซึ่งเป็นอาสาสมัครจากคนในชุมชน​ ฉีดสมุนไพรกันยุง​ ก่อนสวมไฟฉายคาดหน้าผาก​ ติดไมโครโฟนพร้อมสะพายลำโพงคาดเอวเดินนำหน้ากลุ่มนักท่องเที่ยวเพื่อบรรยายข้อมูลตลอดเส้นทาง​ 400​ -​ 500​ เมตร เพียงแค่เดินขึ้นไปถึงปากถ้ำ​ ทุกคนก็จะได้เห็นฟอสซิลของสัตว์ดึกดำบรรพ์ทั้งนอติลอยด์ แกสโตพอต​ และแบรคิโอพอด​ ซึ่งอยู่ในยุคพาเลโอโซอิก​ (Palaeozoic era)​ หรือช่วง​ 545 -​ 245 ล้านปีก่อน​ เมื่อเดินเข้าไปก็จะได้กลิ่นและเริ่มได้ยินเสียงของเจ้าถิ่น​ คือ​ ค้างคาวหน้ายักษ์ทศกัณฑ์ที่มีอยู่กว่า​ 500​ ตัว​ กระจายอยู่ในถ้ำ​ บินโฉบไปมาให้ได้ชมกันแบบชัด​ ๆ  ระหว่างทางหากสังเกตบริเวณที่แคบ​ ๆ​ จะพบกับสัตว์หาดูยากอย่างตุ๊กกาย​ สัตว์ที่อยู่ในกลุ่มเดียวกันกับตุ๊กแก​ ต่างกันตรงที่ตีนจะเรียวเหมือนนิ้วมือคน​ ซึ่งตุ๊กกายจะเน้นใช้เล็บในการปีนป่ายไม่เหมือนตุ๊กแก ขยับไปอีกนิดก็สังเกตเห็น แมงมุม​ขายาว​ หรือแมงมุมพเนจรตัวใหญ่โชว์ตัวเกาะอยู่บนผนังกำแพง​ และยังพบรอยตีนและมูลเลียงผาหลายจุด​อีกด้วย กระทั่งเดินไปสุดปลายทางของถ้ำจะได้เห็นหลุมยุบที่เกิดจากถ้ำทรุดตัวจนเป็นพื้นที่ราบขนาดใหญ่​ มีระบบนิเวศแบบปิดเฉพาะตัว​ มีพืชพรรณแปลกตาอย่างเห็ดถ้วยแชมเปญ​ ต้นท้ายเภาขนาด​ 15​ คน​โอบ​ และพันธุ์ไม้วงศ์กระดังงาที่แตกต่างจากภายนอก​ เดินมาเหนื่อย​ ๆ​ ก็มีถ้ำแอร์​โพรงถ้ำกลางป่าให้ได้ยืนตากลมเย็นดับร้อนด้วย  นายธานี​ ใจสมุทร​ อาสาสมัครผู้นำเที่ยวอุทยานธรณีโลก​ บอกกับไทยพีบีเอสออนไลน์ว่า​ ตั้งแต่มีการประกาศให้เขาทะลุเป็นส่วนหนึ่งของอุทยานธรณีโลก​ ทำให้แหล่งท่องเที่ยวแห่งนี้คึกคักมากยิ่งขึ้น​ มีนักท่องเที่ยวทั้งประชาชนทั่วไปและนักเรียน​ นักศึกษาเดินทางมาหลักร้อยต่อเดือน สำหรับคนในชุมชนหลายส่วนร่วมแรงรวมใจกันมาทำงานต้อนรับนักท่องเที่ยว​​ เพื่ออนุรักษ์สิ่งแวดล้อมและธรรมชาติในบ้านเกิด​ หวังจะส่งต่อสิ่งเหล่านี้ให้เป็นมรดกธรรมชาติของลูกหลานในอนาคตขณะที่ตอนนี้​นักวิจัย​ สวทช.ร่วมกับนักวิจัยจากมหาวิทยาลัยสงขลานครินทร์​ และคนในชุมชนร่วมกันสร้างแพลตฟอร์ม​ "นวนุรักษ์" ขึ้นมาเพื่อให้ทุกคนสามารถเข้าไปดูข้อมูลเกี่ยวกับอุทยานธรณีสตูลกันได้ผ่านออนไลน์​เป็นน้ำจิ้ม​ ก่อนเดินทางมาชมของจริงด้วยตัวเอง 
ตัวแรกในไทย "ฮิดู" ESD K9 กับภารกิจค้นหลักฐานคดีค้ามนุษย์|ไทยพีบีเอสออนไลน์ ชวนทำความรู้ ESD K9 "ฮิดู" ตัวแรกในไทย กับภารกิจค้นหาหลักฐานอุปกรณ์อิเล็กทรอนิกส์ ซิมการ์ด เมมโมรีการ์ด มือถือ คลี่คลายคดีค้ามนุษย์-ล่วงละเมิดทางเพศเด็กหลายคนคุ้นเคยกับภารกิจของเหล่าสี่ขา สุนัขตำรวจ K9 ทำงานท่ามกลางความเสี่ยงและกดดันในการตรวจหาวัตถุระเบิด ยาเสพติด แต่ล่าสุดเมื่อเดือน ส.ค.2565 องค์การโอเปอร์เรชั่น อันเดอร์กราวด์ เรลโรด (O.U.R.) องค์กรที่ทำงานเพื่อยุติการค้ามนุษย์และการแสวงหาประโยชน์ทางเพศเด็ก ได้นำ "ฮิดู" สุนัขตัวผู้ วัย 2 ปี สายพันธุ์ลาบราดอร์ รีทรีฟเวอร์ (Labrador Retriever) ช่วยอีกงานสำคัญในคดีค้ามนุษย์และล่วงละเมิดเด็ก เป็นตัวแรกในไทยภาพ : O.URภาพ : O.UR "ฮิดู" ถูกฝึกให้ดมกลิ่นสาร Triphenylphosphine oxide ที่ใช้เคลือบกันความร้อนอุปกรณ์อิเล็กทรอนิกส์ จมูกที่ว่องไวต่อกลิ่นดังกล่าวช่วยตำรวจและเจ้าหน้าที่ที่เกี่ยวข้องค้นหาหลักฐานทุกซอกมุม หรือจุดอับสายตา จนพบอุปกรณ์บรรจุข้อมูลอิเล็กทรอนิกส์ ซิมการ์ด เมมโมรี่การ์ด ไอแพด โทรศัพท์มือถือ หลักฐานสำคัญบรรจุข้อมูลภาพและคลิปการกระทำความผิด นำไปสู่การดำเนินคดีผู้ต้องหาภาพ : O.URภาพ : O.UR คริสตี้ ผู้ดูแลฮิดู เล่าว่า ฮิดู แปลว่า "ดมกลิ่น" ในภาษามาเลเซีย เพราะตอนแรกคิดว่าฮิดูต้องไปประจำการที่มาเลเซีย แต่ดีใจที่ได้มาอยู่ในไทยและยังใช้ชื่อนี้ต่อไป เพราะชื่นชอบความหมายที่เป็นจุดเด่นของฮิดูฮิดูแตกต่างจาก K9 ทั่วไป เพราะฝึกดมกลิ่นอุปกรณ์บรรจุข้อมูลอิเล็กทรอนิกส์ (ESD K9) เช่น ซิมการ์ด ไอแพด โทรศัพท์มือถือ ซึ่งมีจำนวนน้อยมาก ในสหรัฐอเมริกามี ESD K9 เพียง 85 ตัว ขณะนี้เหลือ 84 ตัว เพราะมาอยู่ที่ไทย 1 ตัว คือ ฮิดู ก่อนหน้านี้ ฮิดูทำงานบริการช่วยผู้ที่ต้องการความช่วยเหลือในสหรัฐอเมริกา เช่น คนพิการ ต่อมาได้อบรมในโครงการ Jordan Detection K9 จนเชี่ยวชาญการค้นหาอุปกรณ์อิเล็กทรอนิกส์ได้ทุกฤดูกาล ทั้งบนบก ในน้ำตื้น หรือฝังดินตื้นเปิดตัวงานแรกจนกลายเป็นที่รู้จัก ฮิดูช่วยค้นหาหลักฐานในห้องพักผู้ต้องหาล่วงละเมิดทางเพศเด็ก ที่เม็กซิโก ซิตี้ จนพบมือถือที่ซุกซ่อนอยู่ในกองผ้า ส่วนการเริ่มภารกิจในไทย ฮิดูช่วยงานตำรวจจากกองบังคับการปราบปรามการค้ามนุษย์ (บก.ปคม.) ค้นหาหลักฐานเพิ่มเติมในห้องพักผู้ต้องหา พบมือถือที่ซุกซ่อนอยู่ลึกมากบริเวณหัวเตียงนอนภาพ : O.URภาพ : O.URคริสตี้ เล่าว่า ผู้ดูแลสุนัขจะสามารถลดความเสี่ยงของสุนัข ด้วยการเข้าไปตรวจสอบจุดที่ตรวจค้นก่อน เพื่อให้สุนัขทำงานอย่างปลอดภัยที่สุด โดยยอมรับว่าสิ่งหนึ่งที่เป็นอุปสรรค คือ อากาศร้อน เพราะก่อนหน้านี้ฮิดูอยู่ในเมืองหนาว เมื่อมาอยู่ในไทยเผชิญอากาศร้อนก็อาจจะเหนื่อยง่ายขึ้นภาพ : O.URภาพ : O.URฮิดูเป็นส่วนหนึ่งในครอบครัวของคริสตี้ ชอบเล่นกับลูก ๆ ของเธอ และมักจะไปด้วยกันในทุกที่ ในแต่ละวันผู้ดูแลจะฝึกฮิดู ใช้คำสั่ง "Seek" ให้ค้นหาอุปกรณ์อิเล็กทรอนิกส์ที่ซุกซ่อนในจุดต่าง ๆ ทั้งในหนังสือ ถุง ตู้เย็น หรือติดไว้ตามโต๊ะ ตู้ เตียง แม้แต่อุปกรณ์ขนาดเล็กอย่างเมมโมรีการ์ด ก็ไม่รอดพ้นจมูกไว ๆ ของฮิดู เมื่อได้กลิ่นสารเคมีฮิดูจะนั่งลง คริสตี้บอกว่า "Show me" ฮิดูก็จะใช้จมูกดันในจุดที่มีอุปกรณ์บรรจุข้อมูล พร้อมรอคอยอาหารเป็นรางวัล 1 กำมือ เพราะไม่ได้กินอาหารเป็นชามเหมือนสุนัขทั่วไปคริสตี้ ยังกล่าวทิ้งท้ายถึงภารกิจในไทยของฮิดู เพื่อช่วยเหลือตำรวจและเจ้าหน้าที่ที่เกี่ยวข้องในการค้นหาหลักฐานทางคดี ช่วยปลอบประโลมเด็กผู้เสียหายคดีล่วงละเมิดทางเพศ ช่วยให้เด็กคลายความกังวล ลดความหวาดกลัว ที่สำคัญฮิดูช่วยสร้างความตระหนักรู้เกี่ยวกับคดีค้ามนุษย์ คดีล่วงละเมิดทางเพศเด็กที่เกิดขึ้นทุกที่ทั่วโลก  
ทำความรู้จัก "ภาวะสมองเสื่อม" อาการป่วยที่อดีตนายกฯมาเลเซียเผชิญอยู่|ครอบครัวอดีตนายกรัฐมนตรีมาเลเซีย ตัดสินใจเปิดเผยอาการป่วยของอดีตผู้นำ เพื่อต้องการให้คนได้เข้าใจและตระหนักถึงความน่ากลัวของ "ภาวะสมองเสื่อม" ไทยพีบีเอสออนไลน์ชวนทำความรู้จักโรคนี้ให้มากขึ้น เพื่อสร้างความตระหนักรู้และแนวทางการดูแลผู้ป่วยจากอาการนี้บางประโยคจากการเปิดเผยเกี่ยวกับภาวะสมองเสื่อมที่ อดีตนายกรัฐมนตรีมาเลเซีย อับดุลละห์ อะห์หมัด บาดาวี ปัจจุบันอายุ 83 ปี กำลังเผชิญอยู่ไครี จามาลุคดิน รัฐมนตรีสาธารณสุขของมาเลเซีย หรืออีกสถานะคือลูกเขยของอดีตนายกรัฐมนตรีมาเลเซีย คนนี้ เป็นผู้เปิดเผยสิ่งที่ครอบครัวของเขากำลังรับมืออยู่รัฐมนตรีสาธารณสุข เปิดเผยว่า อับดุลละห์เริ่มแสดงภาวะสมองเสื่อมหลังจากลงจากตำแหน่งในปี 2552 ทุกวันนี้เขาต้องนั่งรถเข็น และไม่สามารถทำกิจวัตรประจำวันได้อย่างปกติการตัดสินใจเปิดเผยอาการป่วยของอดีตผู้นำมาเลเซียครั้งนี้ ทางครอบครัวทำ เพื่อต้องการให้คนเข้าใจ และตระหนักถึงความน่ากลัวของภาวะสมองเสื่อมให้มากขึ้นไทยพีบีเอสออนไลน์ได้หาข้อมูลเกี่ยวกับสมองเสื่อม เพื่อสร้างความเข้าใจและวิธีรับมือเพิ่มเติมสมองเสื่อมหรือภาวะสมองเสื่อม (Dementia) คือกลุ่มอาการที่เกิดจากระบบการทำงานของสมองที่ค่อย ๆ เสื่อมลงหรือมีความบกพร่อง ถือเป็นกลุ่มอาการผิดปกติของการทำงานทางสมองขั้นสูง ผู้ป่วยจะเริ่มมีความบกพร่องในด้านความทรงจำ การใช้ความคิด การตัดสินใจ ความเข้าใจสิ่งต่าง ๆ การเรียนรู้ การใช้ภาษา หรือการเปลี่ยนแปลงทางด้านอารมณ์ เป็นต้น จนทำให้ผู้ป่วยมีปัญหาในการทำงานและการใช้ชีวิตประจำวันได้เกิดจากความเสียหายหรือความเปลี่ยนแปลงที่เกิดขึ้นกับสมอง โดยเฉพาะเซลล์ประสาทในสมอง โรคอัลไซเมอร์เป็นสาเหตุที่พบมากที่สุด และภาวะสมองเสื่อมจากโรคหลอดเลือด เป็นสาเหตุรองลงมานอกจากนั้น การประสบอุบัติเหตุบริเวณเดิมที่ศีรษะซ้ำๆ ก็เป็นอีกหนึ่งสาเหตุของภาวะนี้เช่นกันส่วนใหญ่แล้วภาวะสมองเสื่อมจะไม่สามารถรักษาให้กลับคืนเป็นปกติได้ระยะแรกจะเริ่มมีอาการหลงลืม การตัดสินใจในการทำงานลดลง แต่หากเป็นมากขึ้น ผู้ป่วยจะเริ่มแสดงอาการถามซ้ำๆ พูดคุยในเรื่องที่ได้พูดไปแล้ว จำชื่อคนใกล้ชิด ครอบครัว หรือสิ่งของที่ใช้ในชีวิตประจำวันไม่ได้ หรือแม้กระทั่งเลิกสนใจในสิ่งที่ตนเองเคยชอบหรือให้ความสำคัญผู้ป่วยบางคนอาจจะไม่สามารถอ่านหรือเขียนหนังสือ เห็นภาพหลอน และขาดความยั้งคิดทำให้เกิดการตัดสินใจผิดพลาดตามมา ซึ่งถือว่าเป็นสิ่งที่อันตรายที่สุดต่อตัวผู้ป่วยเอง- อายุ มีความเสี่ยงเมื่ออายุเพิ่มขึ้น โดยเฉพาะผู้ที่มีอายุ 65 ปี ขึ้นไป- มีประวัติคนในครอบครัวเป็นสมองเสื่อม- โรคดาวน์ซินโดรม ก็สามารถพัฒนาเป็นโรคอัลไซเมอร์ได้- พันธุกรรม แพทย์มักจะพบผู้ป่วยสมองเสื่อมประเภทนี้ที่มีอายุน้อยกว่า 50 ปี- ปัจจัยอื่น ๆ เช่น โรคหลอดเลือดและหัวใจ โรคซึมเศร้า การสูบบุหรี่ ดื่มแอลกอฮอล์จัดจะอาศัยการตรวจร่างกายและตรวจสอบประวัติทางการแพทย์ของผู้ป่วย หากแพทย์สงสัยว่ามีภาวะสมองเสื่อม แพทย์จะตรวจเพิ่มเติม ได้แก่ ตรวจสอบระบบประสาท ตรวจสอบสุขภาพทางจิต หรือการตรวจอื่น ๆ เช่น การตรวจเลือดและการตรวจทางห้องปฏิบัติการภาวะสมองเสื่อมที่เกิดขึ้น ส่วนใหญ่จะไม่สามารถรักษาให้หายขาดได้ แต่แพทย์จะช่วยไม่ให้อาการแย่ลงและประคองให้ยังมีคุณภาพชีวิตที่ดีได้ เช่น การรักษาด้วยยา การบำบัด และการปรับเปลี่ยนพฤติกรรมในการดำเนินชีวิตโดยส่วนใหญ่ ภาวะสมองเสื่อมจะป้องกันได้ยาก เพราะมักไม่ทราบสาเหตุ แต่เราสามารถลดโอกาสการเป็นภาวะสมองเสื่อมลงได้ โดยการดูแลสุขภาพโดยรวมให้มีความสมบูรณ์ดี ซึ่งมีแนวทางง่าย ๆ ดังนี้1. เลิกบุหรี่ ช่วยลดความเสี่ยงของภาวะสมองเสื่อมได้ 2. รับประทานอาหารสุขภาพ จะช่วยให้ร่างกายมีความแข็งแรงอยู่เสมอ 3. ได้รับวิตามินดีอย่างเพียงพอ จากการวิจัยพบว่า ผู้ที่มีระดับวิตามินดีต่ำจะมีโอกาสที่เกิดโรคอัลไซเมอร์หรือภาวะสมองเสื่อมได้4. น้ำหนักตัว การรักษาน้ำหนักตัวให้อยู่ในเกณฑ์ปกติ ช่วยลดความเสี่ยงของภาวะสมองเสื่อมรวมไปถึงโรคอื่นๆ ได้5. ทำอารมณ์ให้แจ่มใสและเรียนรู้สิ่งใหม่อยู่เสมอ เพื่อเป็นการฝึกสมอง 6. รักษาระดับความดันโลหิต ผู้ที่มีความดันโลหิตสูง ก็จะมีโอกาสเสี่ยงสูงที่จะทำให้เกิดกลุ่มโรคของภาวะสมองเสื่อมบางชนิดได้7. เข้าร่วมกิจกรรมทางสังคมและกิจกรรมต่างๆ ที่เป็นการออกกำลังกาย จะช่วยชะลอการเกิดภาวะสมองเสื่อมพร้อมทั้งลดอาการบางอย่างที่เกิดจากสมองเสื่อมได้1.Ronald Reagan ประธานาธิบดีคนที่ 40 ของสหรัฐอเมริกา2.Robin Williams เจ้าของรางวัลออสการ์สาขานักแสดงสมทบชายจากภาพยนตร์เรื่อง Good will hunting3.Bruce Willis นักแสดงชายชาวอเมริกันชื่อดัง ก็เป็นอีกคนหนึ่งที่ป่วยด้วยโรค Aphasia ซึ่งเป็น 1 ในกลุ่มอาการสมองเสื่อม  ที่มา : อาการเตือน ภาวะสมองเสื่อม | โรงพยาบาลสุขุมวิท (sukumvithospital.com)สมองเสื่อม - อาการ, สาเหตุ, การรักษา - พบแพทย์ (pobpad.com)https://readementia.com/famous-people-with-dementia  
นั่งรถไฟจีน-ลาวเที่ยว "วังเวียง-หลวงพระบาง" |เดินทางจากเวียงจันทน์ ไปหลวงพระบาง ก่อนหน้านี้ใช้เวลาไม่น้อยกว่า 13 ชั่วโมง แต่ตอนนี้ใช้เวลาเพียง 2 ชั่วโมง ทีมข่าวไทยพีบีเอสพานั่งรถไฟจีน-ลาว สำรวจแหล่งท่องเที่ยวทางธรรมชาติในวังเวียงสะพายเป้ แบกกระเป๋า มุ่งหน้าสู่สถานีรถไฟลาว-จีน ที่นครหลวงเวียงจันทน์ หมุดหมายแรกที่ทีมข่าวไทยพีบีเอสและนักท่องเที่ยวหลายคนต้องเช็คอิน ก่อนจะเดินทางไปวังเวียง เมืองท่องเที่ยวทางธรรมชาติที่หลากหลาย โดยใช้เวลาเดินทางประมาณ 1 ชั่วโมง บลูลากูน วังเวียง ประเทศลาว เป็นแหล่งท่องเที่ยวในลักษณะผจญภัย ที่สร้างความตื่นเต้นให้กับนักท่องเที่ยว นักท่องเที่ยวชาวกัมพูชาคนหนึ่งที่เดินทางมากับบริษัทนำเที่ยว บอกว่าตัดสินใจมาเที่ยววังเวียง-หลวงพระบาง เพราะอยากนั่งรถไฟลาว-จีนจุดท่องเที่ยวสำคัญอีกจุดหนึ่งภายในวังเวียง คือ ถ้ำนางฟ้า ซึ่งที่นี่นักท่องเที่ยวจะมาทำกิจกรรมต่างๆ เช่น การพายเรือคายัค ชมวิวทิวทัศน์ การปิดประเทศลาวนานกว่า 2 ปีจากสถานการณ์โควิด-19 ทำให้เงินกีบอ่อนค่า จากเดิม 250 กีบต่อ 1 บาท อ่อนค่าอยู่ที่ 450-500 กีบต่อ 1 บาท เนื่องจากไม่มีเงินบาทและเงินดอลลาร์เข้าประเทศแม้ว่าขณะนี้เงินกีบยังอ่อนค่า แต่ก็มีสัญญาณที่ดีว่าเศรษฐกิจในลาวจะเริ่มฟื้นตัว มีรายได้เข้าประเทศจากการท่องเที่ยว โดยเฉพาะกระแสรถไฟลาว-จีนฟีเวอร์ ซึ่งรถไฟจะเต็มทุกเที่ยวหากเป็นช่วงวันหยุดสุดสัปดาห์ โดยการใช้จ่ายของนักท่องเที่ยวแบบ 3 วัน 2 คืน หากผ่านบริษัทนำเที่ยวจะตกคนละ 7,000-8,000 บาทอ่านข่าวอื่นๆคึกคัก! ท่องเที่ยว "ไทย-ลาว" เพิ่มโบกี้-เที่ยวรถไฟรับผู้โดยสารเปิดใช้เกือบ 1 ปี "รถไฟจีน-ลาว" เชื่อมโอกาสทางเศรษฐกิจ 
พักผ่อน-เที่ยวบั้นปลายชีวิต "อาจารย์เฉลิมชัย" วางมือวาดภาพ|"อาจารย์เฉลิมชัย" ตอบคำถามวางมือจากศิลปินวาดภาพ ขอใช้ชีวิตบั้นปลายในวัย 68 ปีขี่มอเตอร์ไซค์เที่ยวกับลูกศิษย์  ขอปล่อยวาง เลือกทางแห่งความสุข ไม่อยากทำงานจนวันตาย นี่เป็นข้อความในคลิปที่ถูกเผยแพร่ ผ่านทางเฟซบุ๊ก นรินทร ทามาส ลูกศิษย์คนสนิทของ อาจารย์เฉลิมชัย โฆษิตพิพัฒน์ ศิลปินแห่งชาติชาวเชียงราย อายุ 68 ปี ผู้สร้างสรรค์ศิลปะที่วัดร่องขุ่น จ.เชียงราย คลิปความยาว 3 นาที ของอาจารย์เฉลิมชัย ตอบคำถามว่า มีลูกศิษย์ถามมามากว่าอาจารย์ไม่วาดรูปแล้วหรือไม่ เพราะเห็นขี่รถจักรยานยนต์ท่องเที่ยวไปตามแหล่งท่องเที่ยวต่างๆ อยู่เป็นประจำ ทั้งที่ภาพแต่ละใบมีราคาแพงอย่างมากอาจารย์เฉลิมชัย ระบุว่า ตัวเองไม่ได้จะวาดรูปจนวันตาย ตอนนี้อยากพักผ่อน และใช้ชีวิตที่มีความสุขก่อนจะตาย เริ่มปล่อยวางตั้งแต่อายุ 55 ปี และตอน 65 ปีปล่อยวัดร่องขุ่น หน้าที่อย่างเดียวคือเที่ยว ทำมาเยอะแล้ว บอกลูกบอกเมีย พ่อเที่ยวอย่างดียว ให้ลูกหากินเองละกัน พ่อไม่เติมเงินให้แล้ว ทุกคนต้องหาเงินเองภาพ:นรินทร ทามาสภาพ:นรินทร ทามาส ชีวิตของแต่ละคนต้องแสวงหาความสุขของตัวเอง และปรารถนามาตั้งแต่เด็กถ้าตัวเองมีอายุถึง 65 ปี ก็จะท่องเที่ยวไปเรื่อย ๆ อย่างเดียว เพื่อพักผ่อนตามที่ตัวเองชอบ ซึ่งก็คือการขี่มอเตอร์ไซค์ท่องเที่ยว พร้อมกับลูกศิษย์ที่ชื่นชอบการขับขี่ด้วยกัน แล้วจากนั้นก็ป่วยตายไป เพราะไม่มีอะไรอีกแล้วชีวิตออกกำลังกายให้แข็งแรง เพื่อจะได้ขับขี่ นั่งสมาธิภาวนาเพื่อให้จิตใจยอมรับกับทุกเรื่อง และสิ่งที่จะเกิดขึ้นในวันข้างหน้า ก็คือความตาย ส่วนวาดรูปก็วาดเล่นๆ เพลินๆ ไม่เอาอะไรมา    
เปลี่ยนที่รกร้างเป็นตลาดทางเลือก จุดนัดพบคนหัวใจอินทรีย์|ชาวคลองปอม​ เทศบาลบ้านไร่​ อ.หาดใหญ่​ เปลี่ยนที่รกร้างให้ตั้งแผงขายสินค้าที่ตลาดทางเลือก​ "จุดนัดพบคนหัวใจอินทรีย์" คนซื้อได้สุขภาพ คนขายมีรอยยิ้มผักปลอดสารพิษ น้ำผลไม้ อาหารและขนมจากรสมือชาวบ้านในพื้นที่คลองปอม​ เทศบาลบ้านไร่​ ต.บ้านพรุ​ อ.หาดใหญ่​ จ.สงขลา​ ตั้งแผงขายสินค้าที่ตลาดทางเลือก​ จุดนัดพบคนหัวใจอินทรีย์ ซึ่งเปิดทุกวันเสาร์เวลา 07.00​ -​11.00 น."พินิจ​ สุวรรณคง"​ อายุ​ 52 ปี​ ผู้ริเริ่มจุดนัดพบคนหัวใจอินทรีย์​ ให้สัมภาษณ์กับไทยพีบีเอสออนไลน์ว่า ก่อนหน้าพื้นที่ตรงนี้เคยเป็นที่รกร้างมาก่อน หลังติดต่อขอเช่ากับเจ้าของที่เพื่อทำร้านก๋วยเตี๋ยวเพื่อสุขภาพแล้ว เจ้าของที่ยินดีให้เปิดพื้นที่สำหรับสร้างเป็นตลาดเพื่อคนรักสุขภาพให้คนอื่น ๆ ในพื้นที่ได้เข้ามาตั้งแผงขายสินค้าด้วย จึงเดินหน้าปรับปรุงและพัฒนาพื้นที่จนสามารถเปิดขายสินค้าได้สมาชิกที่มาตั้งร้านมีทั้งกลุ่มเกษตรอินทรีย์ และสินค้าเพื่อสุขภาพต่าง ๆ ผัก-ผลไม้ หรือข้าวสารปลอดสารพิษ ขนม อาหารต่าง ๆ ล่าสุดมีผู้ค้าแล้วประมาณ 20 เจ้า ซึ่งเข้ามาหารายได้ได้โดยไม่เสียค่าเช่าที่ นายพินิจ ระบุว่า แม้จะเปิดมาหลายเดือนแต่ลูกค้าส่วนใหญ่ยังเป็นลูกค้าประจำ ขาจรมีเข้ามาบ้าง​ แต่คนยังไม่รู้จักมากนัก โดยส่วนตัวขายก๋วยเตี๋ยวเพื่อสุขภาพ จากแนวคิดที่ว่า เป็นคนชอบกินก๋วยเตี๋ยวแต่พบว่ามีสารพิษอยู่มากทั้งในเส้น ในผัก หรือน้ำซุป จึงเลือกปลูกผักปลอดสารพิษด้วยตัวเอง ปรุงน้ำซุปโดยไม่ใส่ผงชูรส และเลือกเส้นข้าวกล้องปลอดสารพิษมาเป็นส่วนผสมหลัก โดยไร้เนื้อสัตว์เป็นส่วนผสม แม้รสชาติจะแปลกไปบ้าง แต่ยังมีเห็ดนางฟ้าและลูกชิ้นเห็ดหอมมาช่วยเสริมความอร่อยด้วยด้าน "เปมิกา​ วิชากิจ"​ อายุ​ 54 ปี​ หนึ่งในผู้ประกอบการ ระบุว่า​ มีอาชีพหลักเป็นครูสอนโยคะ จึงใส่ใจเรื่องอาหารเป็นพิเศษ และเลือกนำสินค้าเพื่อสุขภาพมาขาย โดยเน้นอาหารอินเดีย และขนมเพื่อสุขภาพ เช่น บ้าบิ่นวาฟเฟิลซึ่งใช้ไซรัปมะพร้าว หรือมัฟฟิ่นแครอทสำหรับชาว Vegan นอกจากขายอาหารแล้วยังมีบริการพิเศษแนะนำการกินเพื่อสุขภาพควบคู่กันไปด้วยขณะที่ "สุณี เศียรอุ่น"​ อายุ​ 62​ ปี​ กลุ่มเกษตรอินทรีย์ ที่มาตั้งแผงขายผักปลอดสารพิษบอกว่า เมื่อทราบว่าบริเวณนี้เปิดพื้นที่ให้ขายสินค้าเพื่อสุขภาพจึงได้เข้ามาขายด้วย ซึ่งลูกค้าให้การตอบรับเป็นอย่างดี ทั้งผัก ผลไม้ และข้าวปลอดสารพิษขายดีทุกอย่าง สะท้อนให้เห็นว่าคนชอบกินผักปลอดสารพิษกันมากขึ้น เมื่อผู้บริโภคได้กินของปลอดภัย คนขายก็มีความสุขไม่ต่างจาก "เจิดดี​ จันทรฐาน"​ อายุ​ 53​ ปี​ แม่ค้าขายสารพัดผลิตภัณฑ์จากมะพร้าว​ทั้งน้ำมันมะพร้าวสกัดเย็น​ น้ำมันนวด​ น้ำมันสูดดม​ น่ำมันมะพร้าวทาผิว​ ขนมเจาะหูทอดด้วยน้ำมันมะพร้าว​ และขนมขี้มัน​ และถ่านกะลามะพร้าว โดยมีจุดเริ่มต้นจากที่ตัวเองมีใจรักสุขภาพจึงหันมาดูแลสุขภาพตัวเองก่อนจะพัฒนาผลิตภัณฑ์ต่าง ๆ จากมะพร้าวแล้วนำมาขายเพื่อให้ผู้บริโภคมีสุขภาพที่ดีขึ้นเช่นกันนอกจากการค้าขายแล้ว ​จุดนัดพบคนหัวใจอินทรีย์ยังเป็นพื้นที่สำหรับการแบ่งปันของคนในชุมชนอีกด้วย หลายคนนำผักสวนครัว และขนมต่าง ๆ อย่างขนมทองม้วนที่บ้านมาตั้งแจกให้คนที่เดินผ่านไปมา หรือแม่ค้า พ่อค้าด้วยกันเอง รวมทั้งมีกิจกรรมอื่น ๆ ให้ได้ร่วมสนุกกัน เช่น กิจกรรมถักโครเชต์ หรือทำผ้ามัดย้อม ขณะเดียวกันมูลนิธิกระจกเงายังได้นำเสื้อผ้ามือสองมาตั้งไว้ให้ลูกค้ามาเลือกไปสวมใส่ พร้อมตั้งกล่องรับบริจาคตามจิตศรัทธาไว้อีกด้วย ส่วนลูกค้าที่มาจับจ่ายซื้อสินค้าใน​จุดนัดพบคนหัวใจอินทรีย์ ยอมรับว่า ได้รับการประชาสัมพันธ์น้อย แต่ก็เห็นผ่าน ๆ จึงเข้ามาอุดหนุนพ่อค้าแม่ค้าในพื้นที่หลังออกกำลังกายในวันเสาร์ โดยเลือกซื้อผักและข้าวปลอดสารพิษกลับไปกินที่บ้าน และหวังว่าในท้องถิ่นจะเปิดพื้นที่ให้มีตลาดทางเลือก เพื่อให้คนในชุมชนสร้างรายได้พึ่งพาตัวเองได้ และให้ผู้บริโภคได้ซื้อสินค้าที่ดีและมีประโยชน์เพิ่มมากขึ้นสำหรับใครที่สนใจจะอุดหนุนสินค้าเพื่อสุขภาพจากชาวบ้านในพื้นที่ หากเดินทางจาก อ.หาดใหญ่ จ.สงขลา เลือกใช้เส้นทาง ถ.กาญจวานิช ห่างจาก อ.หาดใหญ่ ประมาณ 20 กิโลเมตร จุดนัดพบคนหัวใจอินทรีย์อยู่บริเวณสี่แยกคลองปอม​ เทศบาลบ้านไร่​ ต.บ้านพรุ​ อ.หาดใหญ่​ จ.สงขลา​ ตั้งแผงขายทุกวันเสาร์​ 07.00​ -​11.00 น.  
อุทยานฯ เปิด "4 เมนูเด็ด" ดัน Soft Power อาหาร |ทส.ผลักดันซอฟต์ พาวเวอร์ ด้านอาหาร ดึงนักท่องเที่ยวเดินทางมาชิมรสชาติ พร้อมโชว์ 4 เมนูเด็ดอุทยานแห่งชาติ แกงเผ็ดอะโวคาโด สเต็กเนื้อสันในซอสพริกไทยอ่อน แกงส้มปูทะเลหน่อไม้ดอง ใบโกงกางทอด-น้ำพริกกะปิเกาะเหลาวันนี้ (28 ก.ย.2565) นายสมศักดิ์ สกุลวรรณรักษ์ ผู้อำนวยการสำนักอุทยานแห่งชาติ กรมอุทยานแห่งชาติสัตว์ป่าและพันธุ์พืช เปิดเผยว่า รัฐบาลและนายวราวุธ ศิลปอาชา รมว.ทส.มีนโยบายสนับสนุนและส่งเสริมซอฟต์ พาวเวอร์ (Soft Power) หรือวัฒนธรรมประเพณีที่เป็นเอกลักษณ์ เพื่อเป็นส่วนสำคัญในการขับเคลื่อนเศรษฐกิจและสร้างมูลค่าเพิ่มแก่การท่องเที่ยวกรมอุทยานแห่งชาติ ฯ จึงคัดสรรสิ่งที่เป็นซอฟต์ พาวเวอร์ และผลักดันผ่านทางวัฒนธรรม 5 F ดังนี้ 1.อาหาร (Food) 2.ภาพยนตร์และวีดิทัศน์ (Film) 3.การออกแบบแฟชั่น (Fashion) 4.ศิลปะการป้องกันตัวแบบไทย (Fighting) และ 5.เทศกาลประเพณี (Festival) โดยขณะนี้ได้เริ่มในส่วนของการสนับสนุนและส่งเสริมซอฟต์ พาวเวอร์ภายในหน่วยงาน เนื่องจากอุทยานแห่งชาติและวนอุทยาน มีบุคลากรที่มีความรู้ความสามารถและมีทักษะในหลายด้าน ทั้งในด้านการเล่นดนตรี โดยเฉพาะดนตรีประเภทโฟล์คซอง ซึ่งนิยมใช้เป็นสื่อกลางในการสื่อสารที่เชื่อมโยงกับชุมชนได้ดีทั้งนี้ สำนักอุทยานแห่งชาติ ได้จัดประกวดวงดนตรีโฟล์คซอง มี 14 วงจากอุทยานต่าง ๆ ส่งเข้าประกวด และผ่านการคัดเลือกเหลือ 5 วงที่จะมาแสดงในวันที่ 2 ต.ค.นี้ ในงานวันคล้ายวันสถาปนากรมอุทยานฯ ครบรอบ 20 ปี ประกอบด้วย วงกัวลาบารา จากอุทยานแห่งชาติหมู่เกาะเภตรา, วง Bigcat อุทยานฯ คลองลาน, วงใบตองกุง อุทยานฯ ภูพาน, วงจอมธาตุ อุทยานฯ ภูหินจอมธาตุ-ภูพระบาท และวงคณะละเมอว่า อุทยานฯ ภูเวียงนายสมศักดิ์ กล่าวว่า สำนักอุทยานฯ ยังได้คัดสรรสิ่งที่เป็นซอฟต์ พาวเวอร์ ด้านอาหาร หรือ “เมนูเด็ดอุทยานแห่งชาติ” ซึ่งอุทยานแห่งชาติและวนอุทยานทั่วประเทศมีวิธีการและวัตถุดิบเฉพาะถิ่น นำมาสร้างรายการอาหารขึ้นชื่อเป็นเอกลักษณ์ของ เพื่อดึงดูดให้นักท่องเที่ยวเดินทางมาชิมและสัมผัสรสชาติอาหารที่แตกต่างไปจากเดิม รวมทั้งสร้างประสบการณ์ท่องเที่ยวแปลกใหม่แก่ตนเอง เบื้องต้นคัดเลือกมา 4 เมนูเด็ดเมนูแรกจากอุทยานฯ ออบขาน จ.เชียงใหม่ ได้แก่ “แกงเผ็ดอะโวคาโด” ซึ่งอะโวคาโดเป็นพืชที่ชุมชนรอบพื้นที่ปลูกกันมาก เนื้อสัมผัสนุ่มหนืดกับรสชาติเฉพาะตัวของอะโวคาโด ทำให้แกงเผ็ดไม่ว่าจะเป็นหมู ไก่ หรือเนื้อ มีความเข้มข้นและนุ่มลิ้นขึ้น กลิ่นหอมอ่อน ๆ ของโหระพาและใบมะกรูด คงเอกลักษณ์ความเป็นอาหารไทย จะกินคู่กับข้าวสวยร้อน ๆ หรือขนมจีนก็อร่อยไม่แพ้กันภาพ : กรมอุทยานแห่งชาติสัตว์ป่าและพันธุ์พืชภาพ : กรมอุทยานแห่งชาติสัตว์ป่าและพันธุ์พืช เมนูที่สองจากอุทยานฯ เจ็ดสาวน้อย จ.สระบุรี ได้แก่ “สเต็กเนื้อสันใน ซอสพริกไทยอ่อน” เป็นเนื้อสันในวัวที่ได้จากชุมชนใน อ.มวกเหล็ก นำมาหมักกับเครื่องเทศ ทำให้เกิดความนุ่มไม่แพ้เนื้อวัวนำเข้าจากออสเตรเลีย เคล้าซอสพริกไทยอ่อนที่มีส่วนผสมของนมวัว เพื่อให้ความหอมมันแทนการใช้วิปปิ้งครีมเมนูที่สามจากอุทยานฯ หมู่เกาะอ่างทอง จ.สุราษฎร์ธานี ได้แก่ “แกงส้มปูทะเลหน่อไม้ดอง” ที่ได้จากวัตถุดิบล้ำค่าในท้องถิ่น ปูทะเลตัวโตเนื้อแน่นสด ๆ จากทะเลอ่าวไทย แกงคู่กับหน่อไม้ดอง ถึงรสถึงเครื่องตามต้นตำหรับแกงส้มปักษ์ใต้แท้ ๆภาพ : กรมอุทยานแห่งชาติสัตว์ป่าและพันธุ์พืชภาพ : กรมอุทยานแห่งชาติสัตว์ป่าและพันธุ์พืช เมนูที่สี่จากอุทยานฯ หมู่เกาะระนอง จ.ระนอง ได้แก่ “ใบโกงกางทอด น้ำพริกกะปิเกาะเหลา” วัตถุดิบจากป่าชายเลนแห่งเมืองระนอง โดยนำใบโกงกางอ่อนใบที่ 2 จากยอดอ่อน ซึ่งมีรสเค็มมันและยังมีสรรพคุณเรื่องช่วยรักษาแผลในกระเพาะ แก้วิงเวียน อาเจียน นำมาท็อปหน้าด้วยกุ้งสับหรือหมูสับชุบแป้งทอดกรอบ กินคู่กับน้ำพริกกะปิที่ใช้กุ้งเคยจากเกาะเหลา แหล่งผลิตกะปิขึ้นชื่อของระนองภาพ : กรมอุทยานแห่งชาติสัตว์ป่าและพันธุ์พืชภาพ : กรมอุทยานแห่งชาติสัตว์ป่าและพันธุ์พืช
ปัญหาโลกแตก วันที่บนบรรจุภัณฑ์อาหาร กินได้หรือทิ้งดี ?|ทำความเข้าใจความหมายของ ตัวย่อวันที่บนฉลากผลิตภัณฑ์อาหาร ช่วยตัดสินใจการเก็บรักษา-การทิ้งอาหาร ช่วยลดปริมาณ "ขยะอาหาร" ลงได้ ตัวย่ออักษรภาษาอังกฤษ ตัวเลขที่ติดกันยาวๆ 6-8 หลัก พิมพ์เรียงกันอัดแน่นเป็นตัวเล็กๆ ใน 1 บรรทัด ติดอยู่บนฉลากผลิตภัณฑ์บรรจุอาหาร ทั้งอาหารแห้ง หรือ อาหารแช่แข็งทำไมสินค้าตัวนี้ใช้คำว่า EXP... ตัวนี้ใช้ BBE… คำถามที่เกิดขึ้นในใจเสมอ เมื่อคิดจะหยิบอาหารบรรจุภัณฑ์ เช่น อาหารแห้ง อาหารแช่แข็งสักอย่างมาเพื่อทำอาหารต่อไปไทยพีบีเอสออนไลน์ รวบรวมตัวย่อเจ้าปัญหา มาไขข้อกระจ่างให้เข้าใจกันมากขึ้น ซึ่งจะทำให้เข้าใจและสามารถตัดสินใจได้ว่า อาหารบรรจุภัณฑ์ห่อนี้ ควรเอาไปปรุงอาหารต่อ หรือหย่อนทิ้งลงถังขยะดี ตัวย่อวันที่บนฉลากผลิตภัณฑ์มีอยู่ 2 ประเภท คือ วันหมดอายุ และ วันควรบริโภคก่อนถูกนำมาใช้เพื่อบ่งบอกถึงอายุของผลิตภัณฑ์นั้นๆ แต่แตกต่างกันด้วยเรื่องของความปลอดภัยและคุณภาพของผลิตภัณฑ์Use by                                เช่น Use by 12102022EXP = Expiry Date               เช่น EXP12/10/22EXD = Expiration Date         เช่น EXD121022หมายความว่า หลังวันที่ 12 ต.ค. ค.ศ.2022 ห้ามกินแล้ว ควรทิ้ง BBE = Best Before End         เช่น BBE12102022BBD = Best Before Date       เช่น BBD20221012BBF = Best Before Use         เช่น BBF12/10/22Best by                               เช่น Best by 12/10/22หมายความว่า ควรกินก่อนวันที่ 12 ต.ค. ค.ศ.2022 ถ้าหลังวันที่ 12 ไปแล้ว ก็ยังกินได้อยู่ แต่อาจจะไม่อร่อย รูปร่าง ผิวสัมผัสของอาหารอาจจะเปลี่ยนไปบ้างส่วนรูปแบบการจัดเรียง วัน เดือน ปี ไม่มีข้อจำกัดใดๆ ขึ้นอยู่กับโรงงานผลิตจึงเกิดเป็นคำถามต่อมาอีกว่า แล้วจะเอาอะไรมาตัดสินใจว่า ถ้าอาหารที่ใช้ BBE, BBD, BBF หรือแม้กระทั่ง Best by เมื่อมาถึงวันที่กำหนดในฉลากแล้วคำตอบนี้ ไม่มีคำตอบที่ชัดเจน ต้องอาศัยการเก็บที่เหมาะสมและการตัดสินใจด้วยตัวเองเป็นเครื่องตัดสิน หากพบว่าอาหารที่จะนำมาใช้ถึงกำหนดวันแล้ว ให้ลองสังเกตด้วยตาว่า สี รูปร่าง เปลี่ยนไปมาหน้อยหรือไม่ ลองดมกลิ่นว่ามีกลิ่นเหม็นหืน กลิ่นบูดขึ้นมาหรือไม่ แต่ไม่แนะนำให้ชิม เพราะอาจจะเสี่ยงเป็นอันตรายต่อร่างกายได้หากอาหารนั้นเสียแล้วจริงๆอายุโดยเฉลี่นของอาหารแต่ละประเภท• ไข่ เก็บในตู้เย็น ที่อุณหภูมิ 3-5 องศาเซลเซียส จะอยู่ได้นานประมาณ 3-5 สัปดาห์• อาหารกระป๋อง อาหารกระป๋องมักจะอยู่ได้ประมาณ 1 ปีนับจากวันที่ผลิต• ขนมปังแผ่น ในอุณหภูมิปกติ เก็บได้ 3-5 วัน แต่ถ้าเก็บในตู้เย็น จะอยู่ได้นานขึ้น 2 สัปดาห์• ซีเรียล เก็บในตู้เย็น จะเก็บได้นานถึง 6 เดือนถึง 1 ปี แต่ถ้าพบว่าสีสัน กลิ่น ความกรอบ ลดลงก็ให้ทิ้งจึงเป็นที่มาของ ตัวย่อ MFG = manufacturing date หรือวันผลิต อีก 1 ตัววันผลิตจะ คู่กับ วันหมดอายุ เสมอ เช่นMFG 12102020EXP 12102022หมายถึง ผลิตภัณฑ์ตัวนี้ มีอายุ 2 ปีนับจากวันผลิต แต่ก็จะมีข้อความกำกับเพิ่มเติมอีกว่า เมื่อเปิดแล้วควรรับประทานให้หมดภายใน 3-5 วัน เพราะอาหารแช่แข็ง หรือ อาหารที่ผ่านกรรมวิธีก่อนนำมาจำหน่าย เมื่อแกะถุงแล้ว อากาศจะเข้าไป และทำให้เกิดปฏิกิริยากับอาหารในนั้น เร่งทำให้อาหารเน่าเสียได้ไวขึ้นดังนั้น การจะเลือกหยิบอาหารสักอย่างมาปรุงหรือมารับประทาน นอกจากต้องเข้าใจวันที่บนฉลากผลิตภัณฑ์แล้ว ต้องอาศัยการเก็บรักษาที่ดี รวมกับประสบการณ์ ในการตัดสินใจ วันผลิต วันหมดอายุ วันที่ควรบริโภคก่อน เป็นเพียงกรอบเวลาที่กำหนดอายุของผลิตภัณฑ์นั้นๆ ที่จะสามารถกินอย่างเอร็ดอร่อยและได้ประโยชน์มากที่สุดเท่านั้นการรู้จักความหมายของตัวย่อวันที่แต่ละตัว จะช่วยให้สามารถตัดสินใจซื้อสินค้า เก็บรักษาสินค้า รวมไปจนถึงการทิ้งสินค้า ได้ในปริมาณที่เหมาะสมมากขึ้น เพื่อลดปริมาณ “ขยะอาหาร” หรืออาหารที่ถูกทิ้งโดยไม่จำเป็นลงได้เปรียบเทียบเช่น หากในตู้เย็นมีอาหารแช่แข็ง 2 ชนิด ชนิด A เขียนกำกับด้วย EXPชนิด B เขียนกำกับด้วย BBE ก็ต้องเลือกกิน EXP ก่อน BBE เพราะ BBE เป็นเพียงตัวที่บอกว่า หลังจากวันที่กำหนดไป รสชาติ สี กลิ่น จะเริ่มเปลี่ยน แต่ยังสามารถกินได้อยู่เพียงเท่านั้น
นักเขียน A Business Proposal เปิดเคล็ดลับสู่ความสำเร็จ K-Webtoon ยอดอ่าน 320 ล้าน|"NARAK" เจ้าของผลงานเว็บตูน A Business Proposal ยอดนิยมที่มียอดอ่านกว่า 320 ล้านครั้ง จนถูกนำมาสร้างเป็นซีรีส์บน NETFLIX บินลัดฟ้าถึงไทยในฐานะทูตกิตติมศักดิ์ด้าน K-WEBTOON พร้อมเปิดเคล็ดลับเส้นทางนักเขียนก่อนจะประสบความสำเร็จที่ศูนย์วัฒนธรรมเกาหลีศูนย์วัฒนธรรมเกาหลี (Korean Cultural Center in Thailand) จัดนิทรรศการ K-Webtoon Experience โดยมีโซนเกี่ยวกับเว็บตูนเรื่อง ข้ามเวลาตามหาเมน, นัดบอดวุ่น ลุ้นรักท่านประธาน, Solo Leveling และ เลดี้ผู้ห้ามแตะต้อง และมีนักเขียนเว็บตูนชื่อดังชาวเกาหลี "NARAK" บินลัดฟ้ามาไทย มาร่วมเสวนาเกี่ยวกับเส้นทางนักวาด Webtoon ในฐานะทูตกิตติมศักดิ์ด้าน K-WEBTOON บนเวทีในงานนี้อีกด้วยสำหรับ "NARAK" นักเขียนเจ้าของผลงานเว็บตูน A Business Proposal ยอดนิยมที่มียอดอ่านกว่า 320 ล้านครั้ง ก่อนจะดังเป็นพลุแตกอีกครั้งเมื่อถูกนำมาสร้างเป็นฉบับซีรีส์ที่มีชื่อไทยว่า "นัดบอดวุ่น ลุ้นรักท่านประธาน" จนสามารถคว้าอันดับ 1 ซีรีส์ที่มีผู้ชมสูงสุดของ NETFLIX ในประเทศไทยได้ แต่กว่าจะก้าวมาถึงจุดนี้ NARAK ยอมรับว่าไม่ใช่เรื่องง่ายจากเด็กสาวที่ชื่นชอบการ์ตูนสไตล์ญี่ปุ่น ทำให้เธอมีความฝันอยากเป็นนักเขียนการ์ตูน และลงมือวาดให้เพื่อนและคนใกล้ตัวได้อ่านทันที เพื่อนหลายคนที่ได้ติดตามต่างชื่นชอบผลงานของเธอ ทำให้ NARAK เดินตามเส้นทางสายนี้มาโดยตลอดแม้ช่วงเด็ก ๆ พ่อกับแม่จะคัดค้าน หรือมีคนมาบอกว่าอย่าทำ แต่ NARAK ยังมุ่งมั่นในสิ่งที่เธอชอบและอยากทำ กระทั่งสอบเข้ามหาวิทยาลัยและเลือกเรียนคณะที่เกี่ยวกับการวาดการ์ตูนได้สำเร็จ NARAK ยังได้แย้มเคล็ดลับการหาไอเดียสำหรับวาดเว็บตูนของเธอว่า มาจากหลากหลายกิจกรรมทั้งการชมภาพยนตร์ มองดูรูปภาพต่าง ๆ หรือแม้แต่การออกไปเดินเล่นข้างนอก หรือฟังดนตรีที่ไม่มีเนื้อร้อง ก็ช่วยสร้างแรงบันดาลใจได้เช่นกันส่วนเรื่องที่ยากที่สุดสำหรับการเป็นนักเขียนเว็บตูน ก็เหมือนกับนักเขียนคนอื่น ๆ คือ การวาดให้ทันเดตไลน์ พร้อม ๆ กับการดูแลสุขภาพร่างกายของตัวเอง เนื่องจากในช่วงที่ต้องเร่งงานทำให้ไม่ค่อยได้กินข้าว หรือออกกำลังกาย ดังนั้น ขอเตือนนักวาดเลือดใหม่ให้บริหารจัดการเวลากันให้ดี Work-Life Balance เพื่อไม่ให้การทำงานส่งผลกระทบต่อร่างกายในอนาคตทั้งนี้ NARAK มองว่า ตลาดเว็บตูนเกาหลีถือว่าเติบโตเป็นอย่างมาก หากเทียบกับที่เธอเริ่มวาดเรื่อง A Business Proposal เมื่อ 5 ปีก่อน และคาดว่าจะสามารถเติบโตไปได้ไกลกว่านี้ ส่วนนักเขียนชาวไทยที่อาจเพิ่งเริ่มต้นก็คิดว่าอีกไม่นานจะสามารถพัฒนาได้เหมือนกันกับนักเขียนเกาหลี พร้อมขอบคุณนักอ่านชาวไทยที่ให้กำลังใจมาตลอด และคิดว่าการเดินทางมาครั้งนี้ นับเป็นการแลกเปลี่ยนวัฒนธรรมไทย-เกาหลี และเป็นโอกาสพิเศษที่ได้มาพบกับนักอ่านชาวไทยทุกคนนอกจากมาบอกเล่าเคล็ดลับต่าง ๆ แล้ว NARAK ยังได้ Workshop วาดคาแรกเตอร์พระ-นางจากเรื่อง A Business Proposal นั่งอยู่บนรถตุ๊กตุ๊ก พร้อมอธิบายขั้นตอน รายละเอียด และเทคนิคต่าง ๆ ให้นักเขียนชาวไทยและผู้ที่สนใจได้รับฟังและนำไปปรับใช้อีกด้วย ขณะเดียวกัน ฟินิกซ์ (Fynnyx) นักวาดประกอบเรื่อง “ข้ามเวลาตามหาเมน” ชาวไทยก็ได้มาร่วมเปิดประสบการณ์การทำงานเว็บตูนที่ศูนย์วัฒนธรรมเกาหลีได้เตรียมการและวางแผนสร้างเว็บตูนอิงประวัติศาสตร์มานานกว่า 18 เดือน เพื่อรำลึกถึงการเสียสละของทหารผ่านศึกไทยที่ได้เข้าร่วมสงครามเกาหลีในปี ค.ศ.1950 เพื่อสันติภาพและเสรีภาพของประเทศเกาหลีFynnyx ยอมรับกับไทยพีบีเอสออนไลน์ว่า รู้สึกตื่นเต้นมากที่ได้เป็นส่วนสำคัญสำหรับโปรเจกต์ที่เกิดขึ้นในครั้งนี้ หลังจากก่อนหน้านี้เรื่อง "บุพเพสันนิวาส" ซึ่งได้นักเขียนไทยคือ รอมแพง ไปร่วมมือกับนักวาดชาวเกาหลีจนออกมาเป็นฉบับเว็บตูนให้ได้อ่านกันแล้ว ความร่วมมือระหว่างไทย-เกาหลีในครั้งนี้ คือ การนำผลงานโดยนักเขียนชาวเกาหลีใต้มารังสรรค์เป็นภาพวาดโดยนักวาดไทยอ่านข่าวที่เกี่ยวข้อง : #เรียกออนนี่อย่าเรียกออเจ้า ไทย-เกาหลี ผุด "บุพเพสันนิวาส" ฉบับเว็บตูนจากเด็กสาวที่ชื่นชอบอ่านการ์ตูนตั้งแต่ยังเด็ก จับดินสอตั้งแต่จำความได้ กระทั่งเริ่มวาดรูปอย่างจริงจังหลังมีคนเห็นฝีไม้ลายมือทางโซเชียลจนติดต่อขอให้วาดรูปปกนิยายสร้างรายได้ตั้งแต่ยังเด็ก และหวังว่าสักวันจะได้วาดการ์ตูนของตัวเอง วันนี้ความฝันของเธอเป็นจริงเมื่อได้มาวาดเว็บตูนเรื่องแรกFynnyx ระบุอีกว่า ขณะนี้เว็บตูนกำลังเป็นที่นิยมมากขึ้นเรื่อย ๆ และอาจเป็นส่วนหนึ่งที่ทำให้วงการศิลปะไทยก้าวกระโดด และเป็นที่รู้จักในต่างประเทศได้ง่ายขึ้น เธอหวังว่า พื้นที่ตรงนี้จะเป็นอีกตัวช่วยให้คนทั่วโลกได้รับรู้ถึงความสามารถและอ่านการ์ตูนจากฝีมือนักวาดคนไทยมากขึ้นสำหรับผู้ที่สนใจชมนิทรรศการสามารถเข้าชมได้ตั้งแต่วันจันทร์-วันพฤหัส เวลา 09.00–21.00 น. และวันศุกร์ตั้งแต่ 09.00–17.00 น. เว้นวันหยุดราชการ ถึงวันที่ 31 ม.ค.2566 ที่ศูนย์วัฒนธรรมเกาหลี 
กต.เปิดตัว "นวล" แมวพรีเซ็นเตอร์โปรโมตเอเปค 2022|กระทรวงการต่างประเทศ โพสต์ภาพ "แมวนวล" พรีเซ็นเตอร์โปรโมตการประชุมเอเปค 2022 ชวนคนไทยร่วมเปิดกว้าง สร้างสัมพันธ์ เชื่อมโยงกันสู่สมดุล และเป็นเจ้าบ้านที่ดี กระทรวงการต่างประเทศ (กต.) โพสต์อินสตาแกรม "mfa_thailand" เปิดตัว "นวล" แมว กต. ทั้งในท่านั่ง ท่ายืน หน้าป้ายโปรโมตการประชุมเอเปค 2022 โดยจะเชิญทุกคนมาร่วม “เปิดกว้าง สร้างสัมพันธ์ เชื่อมโยงกันสู่สมดุล” พร้อมชวนทุกคนมาเป็นเจ้าบ้านที่ดีและสนับสนุนให้การประชุมเอเปคในปีนี้สำเร็จลุล่วงไปด้วยดี การเป็นเจ้าภาพ APEC ในปีนี้จะเป็นโอกาสสำคัญที่ไทยจะมีบทบาทที่สร้างสรรค์ในการร่วมกำหนดนโยบายและทิศทางความร่วมมือทางเศรษฐกิจในภูมิภาคระหว่างประเทศ แลกเปลี่ยนความรู้และประสบการณ์กับประเทศในเขตเศรษฐกิจเอเปค เพื่อนำมาปฏิรูปและยกระดับมาตรฐานทางเศรษฐกิจของไทยให้ทันสมัย เป็นสากล รวมถึงเสริมสร้างศักยภาพในมิติต่าง ๆ ให้แก่ภาครัฐและเอกชนนอกจากนี้ ยังเป็นการแสดงความพร้อมของไทยในการต้อนรับนักลงทุนและนักท่องเที่ยวในยุคหลังการระบาดของ COVID-19
Use by - Best before ทำคนสับสน กินได้หรือทิ้งดี ?|"วันที่"บนผลิตภัณฑ์ต่างๆ กำลังสร้างความสับสนให้คน จนหลายประเทศในยุโรป รวมทั้งสหรัฐอเมริกา กำลังพิจารณาเรื่องวันที่ บนสินค้าต่างๆ เพราะมองว่าเป็นส่วนหนึ่งของปัญหาการทิ้งอาหารโดยไม่จำเป็นนอกจากปริมาณอาหาร ส่วนประกอบต่างๆ อีกหนึ่งข้อมูลบนผลิตภัณฑ์ที่ลูกค้าส่วนใหญ่มักจะตรวจสอบก่อนซื้อเสมอ คือ ป้ายบอกวันที่ ทั้งวันผลิตและวันหมดอายุแต่ความหลากหลายทั้งคำว่า Use by, Best by, Best before และอีกหลายๆ คำ ทำให้ผู้ซื้อสินค้าเกิดความสับสน และทิ้งสินค้า ทิ้งอาหารที่ยังรับประทานได้ไปแบบเปล่าประโยชน์Dana Gunders ผู้อำนวยการ ReFED องค์กรไม่แสวงกำไรในนิวยอร์กที่ศึกษาปัญหาขยะอาหาร บอกว่าปัญหาคือประชาชนเข้าใจสิ่งที่ป้ายจะสื่อผิดไป จนนำไปสู่ปริมาณขยะอาหารที่เพิ่มขึ้นทั่วประเทศปัญหานี้พบได้ในอีกหลายประเทศ อย่างในอังกฤษ หลายๆ ร้านนำป้าย Best before ออกจากห่อบรรจุภัณฑ์ผักและผลไม้ ขณะที่สหภาพยุโรปเองคาดว่าจะประกาศกฎหมายเกี่ยวกับ ป้ายบนผลิตภัณฑ์อาหาร ฉบับปรับปรุงภายในสิ้นปีนี้ ซึ่งตอนนี้กำลังพิจารณาการยกเลิกคำว่า Best before ทั้งหมดแต่ในสหรัฐอเมริกา ไม่ได้พุ่งเป้าที่จะให้ยกเลิกการใช้คำว่า Best before แต่ต้องการให้กำหนดมาตรฐานการใช้คำดังกล่าว เช่นเดียวกับผู้บริโภคหลายๆ คนที่มองว่า ป้ายบอกวันที่ ช่วยให้เกิดความมั่นใจในการซื้อมากขึ้นจากการประเมินขององค์การสหประชาชาติพบว่า ในแต่ละปี ขยะหรือของเสียจากอาหารกว่าร้อยละ 17 มาจากภาคครัวเรือน ขณะที่ ReFED ประเมินว่าร้อยละ 7 ของขยะอาหารในสหรัฐฯ หรือ 4 ล้านตัน/ปี มาจากการทิ้งอาหาร เนื่องจากความสับสนเกี่ยวกับป้ายบอกวันหมดอายุนอกจากจะเสียอาหารไปเฉยๆ ยังส่งผลให้เกิดความสูญเสียทรัพยากรต่างๆ ด้วย ทั้งน้ำ ที่ดิน รวมถึงแรงงาน เพราะกระบวนการผลิตต้องพึ่งพาหลายส่วน อีกทั้งอาหารที่ถูกทิ้งตามผืนดินต่างๆ ยังก่อให้เกิดก๊าซเรือนกระจกอีกด้วยอีกหนึ่งประโยชน์หากมีข้อกำหนดเกี่ยวกับป้ายบอกวันหมดอายุที่ชัดเจนมากขึ้นเลย คือ หลายๆ คน รวมทั้งหน่วยงานที่รับบริจาคอาหาร จะได้มั่นใจมากขึ้นว่า อาหารต่างๆ ที่ระบุวันที่ ซึ่งไม่ใช่วันหมดอายุไว้ สามารถบริโภคได้หรือบริจาคต่อได้ซึ่งในสหรัฐฯ ไม่มีกฎหมายของรัฐบาลกลางกำหนดเกี่ยวกับป้ายวันที่บนผลิตภัณฑ์ต่างๆ ผู้ผลิตมีสิทธิ์ตัดสินใจเองว่า อาหารของตนรับประทานถึงตอนไหนถึงจะดีที่สุด แต่มีเพียงนมผงเด็กเท่านั้นที่จำเป็นต้องมีวันหมดอายุกำหนดไว้ขณะที่เจ้าของร้านชำบางคนบอกว่า จริงๆ อาหารบางอย่างบริโภคต่อได้หลังจากวันที่กำกับไว้ อย่างนม บริโภคต่อได้ 1 สัปดาห์ หลังจากวันหมดอายุ (Use by)ที่ระบุไว้ และอาหารกระป๋องต่างๆ สามารถรับประทานได้เป็นปีๆ หลังจากวันที่ที่ระบุไว้หลังคำว่า Best before 
อนาคตนักเขียนไทยกับ "K-Webtoon" ผ่านมุมมองนักเขียนการ์ตูน "โจ นักสืบหัวปลาหมึก"|เมื่อตลาดคอมิกในไทยเริ่มหดตัว แต่ "ตลาดเว็บตูน" นวัตกรรมจากเกาหลีใต้กลับกำลังเฟื่องฟู นักเขียนไทยหลายคนเริ่มวางกระดาษ หันไปจับปากกาวาดบนหน้าจอคอมพิวเตอร์กันมากขึ้น จับกระแส "K-Webtoon" ในไทยผ่านมุมมอง "สุทธิชาติ ศราภัยวานิช" นักเขียน "โจ นักสืบหัวปลาหมึก"ช่วง 1-2 เดือนที่ผ่านมา คอซีรีส์เกาหลีคงจะได้เห็นข่าวคราวเกี่ยวกับการประกาศนักแสดงเพื่อสวมบทบาทเป็นตัวละครจากเว็บตูนหลายเรื่อง ทั้ง จูจีฮุน พระเอกดังจาก Kingdom ที่กำลังพิจารณารับบทนำในซีรีส์ที่ดัดแปลงจากเว็บตูนแนวการแพทย์ชื่อดัง "Golden Hour ชั่วโมงโกงความตาย" หรือ คิมยองแด ที่กำลังพิจารณาบทนำซีรีส์โรแมนติกแฟนตาซีดัดแปลงจากเว็บตูน "The Moon that Rises During the Day”นอกจากนี้ ชาอึนอู พระเอกไอดอลชื่อดัง เจ้าของฉายาเจ้าพ่อเว็บตูน ที่รับบทนำในซีรีส์ดังจากเว็บตูนทั้งเรื่อง True Beauty รวมถึงซีรีส์ที่กำลังถ่ายทำอย่าง Island ที่มาจากเว็บตูนชื่อเดียวกัน และเพิ่งเปิดตัวรับบทนำซีรีส์ที่ดัดแปลงจากเว็บตูน "The Villainess is a Marionette นางร้ายหุ่นเชิด" อีกด้วยล่าสุด Netflix ก็ประกาศข่าวการนำ "Lookism" เว็บตูนเกาหลีใต้ชื่อดัง ผลงานยอดอ่าน 8.7 พันล้านครั้งทั่วโลก เตรียมฉายเป็นซีรีส์แอนิเมชันในเดือน พ.ย.นี้ ซึ่งความร้อนแรงเหล่านี้ตอกย้ำความสำคัญของอุตสาหกรรมเว็บตูนในเกาหลีใต้ได้อย่างชัดเจน "สุทธิชาติ ศราภัยวานิช" นักเขียนการ์ตูนยุค 90 ที่คอการ์ตูนไทยพันธุ์แท้ต้องรู้จักกับผลงาน JOE the SEA-CRET Agent หรือ โจ นักสืบหัวปลาหมึก บอกเล่าที่มาของเว็บตูนเกาหลีใต้กับไทยพีบีเอสออนไลน์ว่า "เว็บตูนเป็นวิวัฒนาการของคอมิกในยุคปัจจุบัน"หลังได้รับอิทธิพลมาจากมังงะ (การ์ตูนเล่ม) ของญี่ปุ่น เกาหลีใต้ที่มี "มันฮวา" ก็ได้พัฒนาการ์ตูนของตัวเองโดยจับจุดจากผู้คนในยุคปัจจุบันที่ใช้สมาร์ตโฟนกันมากขึ้น จึงคิดค้นรูปแบบการอ่านการ์ตูนบนสมาร์ตโฟนเน้นเลื่อนเป็นแนวตั้งเพื่อสะดวกกับการใช้มือข้างเดียว และเป็นการ์ตูนที่มีสี ต่างจากการ์ตูนเล่มในอดีตที่เป็นขาว-ดำ จนกลายเป็นแพลตฟอร์มสำหรับการอ่านการ์ตูนที่เรียกว่า "เว็บตูน"นักเขียนเจ้าของผลงานดัง มองว่า สื่อสิ่งพิมพ์ของไทยถูก Disrupt ด้วยดิจิทัล ขณะเดียวกันไทยเองก็ไม่มีนโยบายสนับสนุนสื่อสิ่งพิมพ์ให้คงอยู่ เหมือนญี่ปุ่นหรือประเทศที่ยังพิมพ์หนังสือจำนวนมาก ส่งผลให้การ์ตูนเล่มไทยได้รับผลกระทบอย่างหนัก นักเขียนจึงต้องปรับตัวจากวาดลงกระดาษ ไปวาดบนคอมพิวเตอร์แทนแม้ปัจจุบัน​ใคร​ ๆ​ ก็สามารถเขียนเว็บตูนของตัวเองได้ แต่มหาวิทยาลัยต่าง​ ๆ​ ก็มีการเปิดการเรียนการสอนเฉพาะทางในด้านนี้มากขึ้น​ เพื่อให้ทันเทคโนโลยี​ และเป็นพื้นที่สำหรับความชอบของนักศึกษา ในฐานะอาจารย์คณะดิจิทัลอาร์ต สาขาคอมพิวเตอร์อาร์ต แขนงวิชาดิจิทัลอิลลัสเตรชันและคอมิก (Digital Illustration and Comic) มหาวิทยาลัยรังสิต​ แนะนำว่า​ การเรียนมหาวิทยาลัย 4 ปี โดยเฉพาะสายศิลปะ คือพื้นที่ให้นักศึกษาได้มีโอกาสค้นหาลายเส้น​ เอกลัษณ์ของตัวเอง​ให้เจอ​ หรือค้นหาตัวตนให้ชัด โดยไม่ต้องรีบทำเป็นวิชาชีพ แต่หากไม่ได้เรียน​ ก็อาจจะไม่มีโอกาสค้นหาตัวเอง และมุ่งไปสู่ตลาดทันทีเพื่อให้มียอดคนอ่านแทนอย่างไรก็ตาม สุดท้าย เว็บตูนที่ดีก็ยังเป็นงานที่เมื่อคนอ่านแล้วรู้สึกอะไรบางอย่างกับมัน อ่านแล้วมีความสุข อ่านแล้วลืมไม่ลง และสร้างความบันเทิงได้ ซึ่งต้องขึ้นอยู่กับสกิล ประสบการณ์ชีวิตว่าใครคิดเรื่องราวได้ดีกว่ากัน แต่ส่วนตัวยังมองว่าเว็บตูนมีข้อจำกัดอยู่บ้าง ในเรื่องของภาพแนวตั้งที่บางครั้งอาจถ่ายทอดเรื่องราวไปได้ไม่หมดเท่ากับภาพแนวนอนในคอมิก ซึ่งทั้ง 2 อย่างต่างก็มีจุดแข็งที่แตกต่างกัน จากประสบการณ์สั่งสมมา "สุทธิชาติ" เชื่อว่า นักเขียนไทยที่กำลังสร้างขุมกำลังนักอ่านบนเว็บตูนจะเติบโตไปได้อีกไกล เพราะฝีมือคนไทยไม่ต่างจากนักเขียนเกาหลี เรียกได้ว่า บางเรื่องก็แทบแยกไม่ออก ดังนั้น สิ่งสำคัญคือสกิล และเนื้อเรื่องที่จะสู้กันต่อไป ซึ่งในระยะสั้นการวาดให้เข้ากับตลาดก็ถือเป็นจุดเริ่มต้นที่ดี เมื่อมีแฟนคลับแล้ว ระยะยาวก็สามารถหาเอกลักษณ์เฉพาะของตัวเองได้ต่อไป แต่ในใจของนักเขียนคนนี้ ก็ยังหวังว่าตลาดคอมิกในไทยจะยังก้าวต่อไปในยุคดิจิทัลได้เช่นกัน
แพทย์หญิง Cicely Delphine Williams ผู้ต่อต้านการใช้ นมข้นหวานเลี้ยงทารก|นอกจากคำเตือนจากกรมอนามัย ประเทศไทย เรื่องของการห้ามใช้ “นมข้นหวาน” เลี้ยงเด็กทารก เนื่องจากจะก่อให้เกิดภาวะขาดสารอาหารจำเป็นและส่งผลให้เด็กเสียชีวิตได้นั้น WHO เองก็ได้ส่งคำเตือนในเรื่องนี้ไปทั่วโลกเช่นกัน โดยเกิดจากการค้นพบ โรค Kwashiorkorในปี พ.ศ. 2476 แพทย์หญิง Cicely Delphine Williams ชาวจาเมกา พบว่าทารกจำนวนมากในพื้นที่ทำงาน มีอาการผิดปรกติ ด้วยอาการขาดสารอาหาร และอัตราการเสียชีวิตของทารกก็สูงมากเช่นกัน จึงได้ศึกษาและพบว่า สาเหตุเกิดจาก “นมข้นหวาน” ที่คนในพื้นที่นำมาเพื่อเลี้ยงเด็กทารกนั่นเองแพทย์หญิง Wiliiams จึงเริ่มรณรงค์ให้หยุดเอานมข้นหวานมาให้ทารกกิน จนกระทั่งได้เป็นหัวหน้าแผนกเกี่ยวกับแม่และเด็กในองค์การอนามัยโลก (WHO) การผลักดันเรื่องนี้จึงเป็นผลสำเร็จ ทำให้ทั่วโลกได้รู้จักภาวะขาดสารอาหารที่เกิดขึ้นจากเด็กที่กินนมข้นหวานโรคที่แพทย์หญิง Williams ค้นพบ ชื่อว่าโรค Kwashiorkor ซึ่งเกิดจากเด็กทารกที่ขาดสาอาหาร โดยเฉพาะโปรตีน จะทำให้เด็กมีอาการตัวบวม ขาบวม ผิวหนังหลุดลอกง่าย มีผื่นคันขึ้นทั้งตัว ภูมิคุ้มกันต่ำ ติดเชื้อง่าย ตับโต และจะทำให้เด็กเสียชีวิตในที่สุด ปัจจุบันในประเทศที่พัฒนาแล้ว จะพบเด็กที่เป็นโรคนี้ค่อนข้างน้อย เพราะเริ่มได้รับการศึกษากันแล้วว่านมข้นหวานไม่สามารถให้เด็กทารกกินได้ ส่วนในประเทศไทยยังพบได้ประปรายที่มา : https://en.wikipedia.org/wiki/Cicely_Williams
"เดี่ยวไมโครโฟน" Call out หรือ Call to action ?|ประเด็นโลกออนไลน์ที่กำลังอยู่ในความสนใจของชาวโซเชียลขณะนี้ คือ การพูดถึงประเด็นทางการเมือง ในการแสดง “เดี่ยว 13” ของ โน้ส-อุดม แต้พานิชหลายคนที่ติดตามการแสดงเดี่ยวไมโครโฟนของนักพูดคนนี้มาอย่างยาวนาน ตั้งแต่ เดี่ยว 1-13 จะรู้ว่า ตั้งแต่การแสดง เดี่ยว 7 ในปี พ.ศ. 2551 เป็นต้นมา อุดม แต้พานิช เริ่มที่จะพูดเชิงเสียดสีเกี่ยวกับการทำงานของรัฐบาลมาโดยตลอด หรือแม้กระทั่งในการแสดงครั้งล่าสุดครั้งนี้ โน้ส-อุดม ก็ยังบอกว่า เขาล้อเลียนนายกรัฐมนตรี ของทุกรัฐบาลมาแต่ไหนแต่ไรอยู่แล้ว หลายคนที่เห็นไปในทางเดียวกันกับสิ่งที่ โน้ส-อุดม พูด ก็อาจจะรู้สึกดีและมองว่าโน้ส-อุดม กำลังทำสิ่งที่สังคมต้องการ โน้ส-อุดม กำลังช่วยเหลือสังคมในแบบของเขาหรือ โน้ส-อุดม อาจจะกำลังทำตัวเป็นแบบอย่าง ให้บุคคลที่มีชื่อเสียงคนอื่น ลองใช้ความมีชื่อเสียงของตัวเองเป็นกระบอกเสียงเรียกร้องสิ่งที่สังคมต้องการแต่การ Call out ของ โน้ส-อุดม เหมือนกับ นักเคลื่อนไหวทางการเมืองคนอื่นๆ อย่างเช่น เพนกวิน-พริษฐ์ ชิวารักษ์, รุ้ง-ปนัสยา สิทธิจิรวัฒนกุล , ไผ่-จตุภัทร์ บุญภัทรรักษา หรือไม่ ?หากมีจุดมุ่งหมายเพื่อเรียกร้องการเปลี่ยนแปลงทางการเมืองเช่นเดียวกัน แต่ไฉนผลลัพธ์แห่งการ Call out นั้นช่างต่างกันเสียเหลือเกินสิ่งที่นักเคลื่อนไหวทางการเมืองหลายๆ คนได้รับจากการ Call out คือ มาตรา 112 และการมีคดีติดตัวอีกหลายคดี ผู้คนด้านล่างเวทีได้เห็นความกล้าในการเรียกร้องให้มีการเปลี่ยนแปลงจากกลุ่มผู้เรียกร้องบนเวที และอาจจะลามไปสู่การปะทะกับเจ้าหน้าที่รัฐ หลายคนเจ็บตัว บาดเจ็บ หรือเสียชีวิตในขณะที่การ Call out ของโน้ส-อุดม ผู้ที่เข้าร่วมชมการแสดง ได้มีม ได้มุขตลก สามารถเอาไปเล่นต่อหรือส่งต่อกันได้ทางโลกออนไลน์ ได้ความสุข เสียงหัวเราะ ไม่มีใครได้บาดแผลหรือมีคดีติดตัวกลับบ้าน ส่วนคนบนเวที ได้เงินเป็นค่าตอบแทนจากการทำการแสดงวลีเล็กๆ จากหนังสือ GU123 ของอุดม แต้พานิช เขียนไว้ว่าการแสดงเดี่ยวไมโครโฟนของ โน้ส-อุดม จึงแทบจะไม่ใกล้เคียงกับการ Call out อย่างที่หลายคนคิดไว้เลย แต่คือการ Call to action หรือกลยุทธ์ในการทำงานที่ใช้คำหรือประโยคสั้นๆ ในการดึงดูดลูกค้าให้กลับมาซื้อของซ้ำเท่านั้นเอง หลายคนหลงไปกับการคิดว่านี่คือการ Call out เพียงเพราะผู้พูดพูดในสิ่งที่ตนเองถูกใจ หลายคนออกมาเรียกร้องต่อเจ้าหน้าที่รัฐให้ตรวจสอบการแสดงของเขา ว่าชอบโดยกฎหมายหรือไม่ แต่ดูเหมือนคนที่จะไม่หลงทางในกับดักเดี่ยว 13 ของโน้ส-อุดม ในครั้งนี้ คือ พล.อ.ประวิตร วงษ์สุวรรณ ที่ออกโรงพูดสั้นๆ ว่า ให้มองเป็นเรื่องของความบันเทิงก็พอ
ไขคำตอบ! กระแสน้ำโขงก่อน “โตโน่” ว่ายพิชิต 15 กม.|ไขคำตอบ! "โตโน่" ว่ายข้ามโขงทำได้หรือไม่ เปิดข้อมูลทางวิชาการกรมทรัพยากรน้ำ แม่น้ำโขงไหลผ่านสถานีนครพนม-ท่าแขก จ.นครพนม ความเร็วเฉลี่ย 0.933 เมตรต่อวินาที ระดับน้ำ 4.45 เมตรถือว่าไม่ไหลเร็ว หากฟิตร่างกายดีเชื่อพิชิตสำเร็จ หลากคำถามก่อนวันว่ายน้ำข้ามโขง 22 ต.ค.นี้ บริเวณลานพญาศรีสัตตนาคราช จ.นครพนม ของนายภาคิน คำวิลัยศักดิ์ หรือ โตโน่ นักร้องนักแสดงหนุ่มที่เตรียมพิชิตแม่น้ำโขง ระยะทาง 15 กิโลเมตร เพื่อหาเงินบริจาคช่วยโรงพยาบาลไทยพีบีเอสออนไลน์ พูดคุยกับนายการุณย์ เปรมวุฒิ ผอ.กองวิจัยพัฒนาและอุทกวิทยา กรมทรัพยากรน้ำ กระทรวงทรัพยากรธรรมชาติและสิ่งแวดล้อม(ทส.) เพื่อหาคำตอบของกระแสน้ำโขง หลังข้อท้วงติงเรื่องความปลอดภัย การุณย์ บอกว่า  จากการตรวจวัดระดับน้ำโขงของกองวิจัย พัฒนาและอุทกภัยวิทยา วันละ 2 เวลา ข้อมูลล่าสุดเมื่อเวลา 07.00 น.ของวันนี้ (20 ต.ค.) ระดับน้ำโขงที่สถานีนครพนม-ท่าแขก จ.นครพนม มีระดับน้ำ 4.45 เมตร ระดับน้ำปัจจุบัน 137.13 ม.รทก.ระดับระดับตลิ่ง 144.68 ม.รทก.นอกจากนี้ แต่จากการคาดการณ์ของสำนักงานเลขาธิการแม่น้ำโขง พบว่าในอีก 5 วัน ระดับน้ำโขงจะต่ำกว่า 4 เมตร ซึ่งถือว่าเป็นช่วงเปลี่ยน จากน้ำหลากเป็นฤดูแล้งในช่วงเวลานี้ ถือว่าระดับน้ำไม่มีลักษณะที่ผิดปกติ ส่วนระดับน้ำตามแนวร่องน้ำจะมีจุดที่ลึกกว่านี้ แต่ไม่ได้เก็บข้อมูล ขณะที่แนวโน้มปริมาณน้ำโขงในทุกสถานีที่ตรวจวัด เช่น สถานีเชียงแสน จ.เชียงราย หนองคาย มุกดาหารและอ.โขงเจียม จ.อุบลราชธานี มีแนวโน้มลดลงจากตลิ่ง อีกทั้งจุดที่โตโน่ ว่ายข้ามโขงอยู่ทางตอนบนของแม่น้ำโขง ไม่ใช่พื้นที่มีน้ำโขงไหลมาบรรจบ จึงไม่กระทบอ่านข่าวเพิ่ม "โตโน่" ถึงนครพนม ยันเดินหน้าว่ายข้ามโขง แจงปมใช้อุโมงค์น้ำภาพ:เพจเก็บรักษ์ภาพ:เพจเก็บรักษ์ไทยพีบีเอสออนไลน์ ตรวจสอบข้อมูลจากกองวิจัย พัฒนาและอุทกภัยวิทยา กรมทรัพยากรน้ำ รายงานสถานการณ์น้ำในแม่น้ำโขงวันที่ 20 ต.ค.นี้ รายงานระดับน้้ำสถานีแม่น้าโขงที่นครพนม-ท่าแขก เวลา 07.00 น. มีค่า 5.58 เมตรและมีแนวโน้มลดลงส่วนอัตราการไหลของน้ำ 7,170 ลบ.ม.ต่อวินาที ความเร็วของน้ำในช่วง 12 วัน 1 เมตรต่อวินาที และ 4 กิโลเมตรต่อชั่วโมงโดยปริมาณน้ำปัจจุบันมีความจุเพียง 27% ของลำน้ำโขงคือ27,100 ลบ.ม.ต่อวินาที   และหากเทียบปริมาณน้ำสูงสุดในอดีตเมื่อวันที่ 23 ส.ค.2548 ปริมาณน้ำ 34,500 ลบ.ม.ต่อวินาที ดังนั้น หากอิงข้อมูลทางวิชาการ ระดับน้ำการไหลของน้ำโขง เลยจุดพีคมาแล้ว ช่วงที่มีปริมาณน้ำเยอะ และเป็นระดับน้ำในช่วงฤดูน้ำหลาก ดังนั้นการที่จะว่ายพิชิตโขงหรือไม่ ขึ้นกับความแข็งแรงของนักกีฬา ตามแผน โตโน่ จะไปเยี่ยมโรงพยาบาลท่าแขก ประเทศลาว แล้วไปเริ่มต้นลงน้ำหน้าหาดบ้านนาเมือง เพื่อว่ายกลับฝั่งไทยที่จุดเดิม ระยะทาง 4 กิโลเมตร จะเห็นว่าเส้นทางนี้ โตโน่ ว่ายไปตามกระแสน้ำ โดยแม่น้ำโขงช่วงผ่านตัวเมืองนครพนม ไม่มีเกาะหรือแก่งหินกลางน้ำ ทำให้กระแสน้ำไหลเป็นทางเดียวอ่านข่าวที่เกี่ยวข้องรู้จัก "อุโมงค์น้ำ" แห่งเดียวในไทย 30 ล้าน หลัง "โตโน่" ฝึกปอดเปิดใจ "โตโน่" ดรามาว่ายน้ำข้ามโขง "ผมถนัดแบบนี้ขอลงมือทำ"จุฬาฯ ตอบปม "โตโน่" ใช้อุโมงค์น้ำฟรี อยู่ระหว่างซ่อม-การกุศลผอ.รพ.นครพนม ยืนยัน "โตโน่" ว่ายข้ามโขง ไม่เป็นภาระแพทย์
"นาร์ซิสซัส" ชายต้องคำสาปให้รักแต่ตัวเอง|โรคหลงตัวเอง เป็นโรคบุคลิกภาพผิดปกติชนิดหนึ่ง ผู้ป่วยโรคนี้จะมีลักษณะยึดตัวเองเป็นศูนย์กลาง ต้องการการยกยอชื่นชม และขาดความเห็นใจผู้อื่น ซึ่งมีที่มาจากรากศัพท์ “Narcissus - นาร์ซิสซัส” พรานหนุ่มผู้หลงรักตัวเองจากตำนานกรีกโบราณ"นาร์ซิสซัส" เป็นพรานหนุ่มที่กำเนิดจาก เทพแม่น้ำและนางไม้ เขาเป็นชายที่มีหน้าตาหล่อเหลามากที่สุดคนหนึ่งในตำนานกรีกโบราณ และเป็นที่หมายปองของทั้งมนุษย์และเทพวันหนึ่ง นาร์ซิสซัส เดินทางเข้าป่าเพื่อล่าสัตว์ ในตอนนั้นเขาได้พบเจอกับนางไม้ตนหนึ่งชื่อ “เอคโค (Echo)” นางไม้ตกหลุมรักนาร์ซิสซัสทันทีตั้งแต่แรกเห็น แต่ด้วยคำสาปที่ เอคโค ถูก เทพีเฮรา ชายาของเทพเจ้าซูส สาปไว้ว่า เอคโคจะไม่สามารถพูดได้ตามใจนึก จะทำได้เพียงพูดตามคำพูดสุดท้ายของคนอื่นเท่านั้น นางไม้ตนนี้จึงทำได้แค่ตามดู นาร์ซิสซัส และรอให้ นาร์ซิสซัส พูดกับนางเท่านั้นนาร์ซิสซัส รู้ว่ามีใครบางใครกำลังตามเขาในป่า เมื่อหันไปเจอ จึงพูดกับเอคโค แต่เอคโค ทำได้เพียงแค่พูดตามคำพูดสุดท้ายของ นาร์ซิสซัส เท่านั้น จนในที่สุด นาร์ซิสซัส เกิดความรำคาญใจจึงตะคอกไล่ เอคโค ออกไปนางไม้เสียใจเป็นอย่างมาก และหนีเข้าไปร้องไห้ในถ้ำ จนตรอมใจตาย กลายเป็นฝุ่น เหลือไว้เพียงเสียงที่อยู่ในถ้ำเท่านั้น  เทพีอะโฟรไดต์ เทพีแห่งความรักเห็นเหตุการณ์ทั้งหมด จึงรู้สึกโกรธที่ นาร์ซิสซัส ไม่เห็นคุณค่าแห่งความรักของผู้อื่น จึงสาปให้ นาร์ซิสซัส ที่กำลังก้มหน้าจะกวักน้ำในลำธารกินเพื่อดับกระหาย ให้หลงรักได้เพียงแต่ตัวเองเท่านั้น เมื่อ นาร์ซิสซัส ต้องคำสาป เขาจึงหลงรักใบหน้าของตัวเองที่สะท้อนจากน้ำ และไม่ยอมลุกไปไหน จนกระทั่งตัวเองตาย ร่างกายของเขาจึงกลายเป็น ดอกนาร์ซิสซัส ซึ่งจะขึ้นอยู่บริเวณริมแหล่งน้ำตามธรรมชาติเท่านั้นนาร์ซิสซัส หรือ Narcissus จึงเป็นชื่อเรียกของ คนที่มีอาการหลงตัวเอง ชื่นชอบคำชื่นชมจากผู้อื่น ขาดความเห็นอกเห็นใจ ซึ่งในทางการแพทย์เองก็ยากที่จะวินิจฉัยได้ว่า ผู้ป่วยที่มีลักษณะหลงตัวเองเช่นนี้ จะมีลักษณะเด่นของอาการอย่างไร บางรายอาจต้องทำแบบวัดระดับบุคลิกภาพของโรคหลงตัวเอง (Narcissistic Personality Inventory) ซึ่งประกอบด้วยคำถามจำนวน 40 ข้อ แต่ทั้งนี้ แพทย์จะตรวจร่างกายร่วมด้วย เพื่อยืนยันว่าอาการที่ปรากฏนั้นไม่ได้เกิดจากการได้รับบาดเจ็บอื่นๆที่มา : pobpad.com , Wikipedia
"เด็กอุบลจ้า" แคมเปญลงมือทำของ 5 หนุ่มช่วยน้ำท่วมอุบล'65|ไทยพีบีเอสออนไลน์ พูดคุย 5 หนุ่ม "เด็กอุบลจ้า" แคมเปญลงมือทำของหนุ่มเมืองอุบลฯ กับภารกิจเยียวยาใจ ช่วยเกาะติดน้ำท่วมอุบลฯ ผ่านโลกออนไลน์ กับแนวคิดใช้แรงช่วยเหลือผู้อื่น สถานการณ์น้ำท่วมอุบล 2565 ไม่เพียงแต่การถูกกล่าวถึงในโลกออนไลน์ในวงกว้าง เหตุเพราะการเตือนภัย และรายงานข้อมูลไปยังชาวบ้านยังเป็นไปด้วยล่าช้า #SaveUbon#น้ำท่วมอุบล65 ที่ชาวทวิตเตอร์พากันทวีตข้อความ ขอความช่วยเหลือในช่วงต้นเดือน ต.ค.ที่ผ่านมา  ไทยพีบีเอสออนไลน์ มีโอกาสพูดคุยกับ 5 หนุ่มเพจเด็กอุบล หนึ่งในเพจที่ช่วยเป็นกระบอกเสียง รายงาน และเกาะติดสถานการณ์น้ำท่วมอุบล65 รวมทั้งยังแบ่งปันกำลังใจให้กับจิตอาสา และเป็นสื่อกลางในการช่วยเหลือ"เด็กอุบลอาสาจ้า" เป็นโปรเจ็กต์เฉพาะกิจของกลุ่มพี่ เพื่อน พี่น้อง 5 หนุ่มนำโดย เป็นไท มินาผล ผู้ประกาศ NBT อุบลราชธานี แอดมินเพจเด็กอุบล ยุทธศักดิ์ ส่งเสริม หรือเอก ศิลปิน ครีเอทีฟ ชาญอัมพร ทองทั่ว หรือหนุ่ย เจ้าของกิจการห้องซ้อมดนตรี อรรถพล พานพรหม หรืออาท จนท.รพ.นวเวชอินเตอร์ ส่วนปฐมพยาบาล และอิศรพงษ์ พูลสวัสดิ์ หรือ เรย์ ช่างภาพเพจเด็กอุบล เป็นไท บอกถึงจุดเริ่มต้น พร้อมเล่าว่า กระทั่ง เดือนก.ย.-ต.ค.เกิดน้ำท่วมหนักสุดในรอบ 44 ปี จึงคุยว่าจะทำกิจกรรมที่มีส่วนร่วมในการช่วยเหลือพี่น้องประชาชน และให้กำลังใจให้จิตอาสา เจ้าหน้าที่ได้ทำงาน จึงผุดโครงการเด็กอุบลอาสาจ้า ขึ้นมา  นอกจากนี้ ยังมีการส่งทีมไปการรายงานน้ำท่วมจุดเกิดเหตุ จุดไหนน้ำท่วม จุดรับแจกส่งสิ่งของไปถึงมือผู้ประสบภัย โดยทำงานกับมูลนิธิศิษย์พระจี้กง และเทศบาลนครอุบลราชธานี ในการประสานข้อมูลที่ถูต้องเพื่อนำข้อมูลที่ศูนย์กลาง ถ้ามีการรับบริจาคของมา ก็จะไปไว้ส่วนกลางส่วนยุทธศักดิ์ บอกว่า เด็กอุบล มีเป้าหมายที่จะช่วยทางด้านจิตใจ ให้กับพี่ๆ จิตอาสา และประชาชน เพื่อเยียวยา และเพิ่มกำลังใจให้กับทุกคนที่เดือดร้อนจากน้ำท่วมภาพ:เพจเด็กอุบลภาพ:เพจเด็กอุบลอิศรพงษ์ พูลสวัสดิ์ หรือ เรย์ ช่างภาพเพจเด็กอุบล บอกเรื่องราวในระหว่างการลงพื้นที่เมื่อกลางเดือนต.ค.ที่ผ่านมา และเป็นผู้อยู่เบื้องหลังปักหมุดพิกัดจุดน้ำท่วม เรย์ บอกว่า การสัญจรลำบาก เพราะน้ำท่วมถนน อ.วารินชำราบ อ.เมืองอุบลราชธานี เหลือใช้เพียงเส้นทางเดียว หลายคนต้องเดินทางมาทำงานตั้งแต่ 05.00 น. กลับถึงบ้าน 20.00 น.ใช้เวลาไปกลับวันละ 3 ชั่วโมง เรย์ บอกว่า น้ำท่วมครั้งมองจุดอ่อนที่เกิดขึ้นว่าการอัปเดตข้อมูลสถานการณ์น้ำอย่างทันท่วงที เพื่อให้ชาวบ้านเตรียมพร้อมรับมือ และอยากให้มีทีมเข้ามาช่วยเหลือเยียวยาวสภาพจิตใจของชาวบ้านในจุดที่น้ำท่วมขังนาน เพราะหลายคนขาดรายได้จากการทำงานภาพ:เพจเด็กอุบลภาพ:เพจเด็กอุบลยุทธศักดิ์ บอกว่า การทำงานจิตอาสาของเพจเด็กอุบล การรวมทำกิจกรรมโดยไม่ต้องใช้ทุน อย่างพี่หนุ่ย เป็นห้องดนตรีมีเครื่องดนตรี ก็หยิบออกมาทำกิจกรรม ส่วนตัวเอง เป็นนักครีเอทีฟ และเป็นโปรดิวเซอร์ ใช้การคิดและสื่อสารออกมา ส่วนพี่ไท เป็นพิธีกร ก็ช่วยสื่ออกไป ส่วนพี่อาท อยู่หน่วยพยาบาล อยู่เบื้องหลังทุกคนใช้แรงที่ตัวเองมีอยู่ ไม่ได้ใช้ทุน แต่ใช่แรงที่มีออกมาช่วยเหลือผู้อื่น เป้าหมายคือเราทำเพื่อจ.อุบลราชธานี เพื่อเยาวชน และเพื่อคนไทยเท่านั้นส่วนเป็นไท บอกว่า อยากฝากพี่ๆ สื่อมวลชนว่าน้ำอุบลราชธานีรอบนี้หนักมาก แต่ข่าวสารมันน้อยมาก และการนำเสนอข่าวน้ำท่วม ไม่ใช่แค่ อ.เมือง และวารนิ แต่มีอำเภอรอบนอกริมน้ำมูล แต่ยังเข้าไม่ถึงสื่อ อยากให้ช่วยกระจายข่าว และให้คนที่พอมีกำลังมาสนุบสนันชาวอุบลฯ ที่เดือดร้อนภาพ:เพจเด็กอุบลภาพ:เพจเด็กอุบลขณะที่ชาญอัมพร บอกถึงความประทับใจว่า หลังจากที่พวกเขาทำงานกันมาร่วม 1 เดือนว่า สิ่งที่ได้คือรอยยิ้มที่ส่งหากัน และกันทั้งจากทีมเด็กเพจอุบลเอง และพี่ๆจิตอาสา และชาวบ้านที่ประสบภัยสอดคล้องกับเด็กในเครือข่าย ที่บอกตรงกันว่า ของขวัญคือได้ทำงาน ได้แสดงออกในกิจกรรมที่ตัวเองถนัด เป็นประโยชน์กับสังคม ได้ประสบการณ์ ทุกคนเหมือนครอบครัวเดียวกัน 
รู้จัก “บีเกิล” 4 ขาเพื่อนซี้ทีมปราบสารวัตรจับกลิ่น |รู้จักทีม "บิเกิลดมกลิ่น" ทีม 4 ขาสายตรวจสารวัตรจับกลิ่น ประจำสายพานสนามบินสุวรรภูมิ พบสิ่งแปลกปลอมซากผลิตภัณฑ์อาหารสัตว์ อาหารแปรรูปหมูยอ กุนเชียง ซุกกระเป๋าเดินทางแม่นยำเพียง 2-3 นาที   สพ.ญ.ณัฐกานต์ คุรุพันธ์ นายสัตวแพทย์ชำนาญการ กรมปศุสัตว์ กระทรวงเกษตรและสหกรณ์ ให้สัมภาษณ์ไทยพีบีเอสออนไลน์ หลังไวรัลน่ารักของหมาบิเกิล 2 ตัว ของชุดปฏิบัติการทีมสุนัขดมกลิ่น ด่านกักกันสัตว์ท่าอากาศยานสุวรรณภูมิ กองสารวัตรและกักกัน ปฏิบัติงาน ตรวจจับหมูยอ 9 กิโลกรัมจากเวียดนามสพ.ญ.ณัฐกานต์ บอกถึงภารกิจของทีมสุนัขดมกลิ่น ด่านกักกันสัตว์ท่าอากาศ ยานสุวรรณภูมิ เพื่อตรวจหาซากสัตว์ เนื้อสัตว์และผลิตภัณฑ์อาหารแปรรูปจากเนื้อสัตว์ตามกระเป๋าเดินทางหรือสัมภาระของผู้โดยสาร ตามกฎหมายพระราชบัญญัติโรคระบาดสัตว์ พ.ศ.2558 เพื่อป้องกันโรคที่มาจากผลิตภัณฑ์เหล่านี้ทั้งนี้ นับตั้งแต่เปิดประเทศหลังจากสถานการณ์โควิด-19 สนามบินกลับมาคึกคักอีกครั้ง มีผู้คนมากมายพลุกพล่านอยู่ตลอดเวลา ในหนึ่งวันจะมีเที่ยวบินขาเข้าไม่ต่ำกว่า 300 เที่ยวบินภาพ: กรมปศุสัตว์ กระทรวงเกษตรและสหกรณ์ภาพ: กรมปศุสัตว์ กระทรวงเกษตรและสหกรณ์เนื่องจาก “หมาบิเกิล” ถูกพัฒนาสายพันธุ์ มาจากหมาล่าเนื้อ ล่านก ล่ากระตาย จึงชำนาญในกลิ่นสัตว์ บวกกับความตะกละที่สามารถใช้อาหารเป็เงื่อนไขในการฝึกได้ มีขนาดกลางๆ เวลาพาออกไปปฎิบัติงานง่าย ไม่ยุ่งยาก ขนสั้น ดูแลง่าย และกินอาหารไม่มากสพ.ญ.ณัฐกานต์ บอกอีกว่า เคสที่เจอรอบนี้เป็นหมูยอ ซึ่งการที่เวลาน้องๆบีเกิลไปตรวจ จะโฟกัสประเทศเป้าหมายที่ประเทศมีการระบาดของโรคอหิวาต์​แอฟริกา​ใน​สุกร​ (ASF) เช่น ผลิต ภัณฑ์หมู แปรรูปส่วนใหญ่จะมาจากจีน โดยเฉพาะกุนเชียง รวมทั้งหมูยอ จากประเทศเวียดนาม กัมพูชา มีเนื้อสดประปราย ส่วนไก่สด มาจากทางอาหรับ ภาพ: กรมปศุสัตว์ กระทรวงเกษตรและสหกรณ์ภาพ: กรมปศุสัตว์ กระทรวงเกษตรและสหกรณ์สพ.ญ.ณัฐกานต์ บอกว่า ในแต่ละวันบิเกิลดมกลิ่น จะออกปฏิบัติภารกิจประจำสายพาน ซึ่งเจ้าหน้าที่จะมีรายชื่อไฟล์ท จากหลายสายการบิน เน้นต้นทางที่พบการระบาดของโรคสัตว์ และมักพบการลักลอบนำเข้าผลิตภัณฑ์แปรรูปโดยทีมจะรู้ว่าไฟล์ทนี้ กระเป๋าสัมภาระ จะขึ้นที่สายพานไหน เหล่าสุนัขดมกลิ่นก็จะไปประจำการที่สายพานทันที โดยแต่ละสายพานมีกระเป๋าขึ้นเป็น 100-200 ใบเขาจะสแกนกลิ่นอย่างรวดเร็วภาพ: กรมปศุสัตว์ กระทรวงเกษตรและสหกรณ์ภาพ: กรมปศุสัตว์ กระทรวงเกษตรและสหกรณ์ สำหรับบิเกิล สามารถแยกแยะกลิ่นนับร้อยกลิ่น จากกระเป๋าเดินทาง ที่มีทั้งกลิ่นเสื้อผ้า น้ำหอม กลิ่นรองเท้าได้อย่างแม่นยำ โดยจะใช้เวลาเพียง 2-3 วินาทีในการแยกกลิ่นแปลกปลอมที่มาจากอาหารแปรรูปสำหรับบีเกิลดมกลิ่น จะสลับกันทำงานรอบละ 2 ตัว โดยสารวัตรกรมปศุสัตว์พาบีเกิล 2 ตัว ต่อ 1 workshift ลงตรวจสายพานวางสัมภาระผู้โดยสารขาเข้า โดยช่วงเวลาปฏิบัติหน้าที่จะประมาณ 4 ชั่วโมงอ่านข่าวที่เกี่ยวข้องน่ารัก "หมาบีเกิล" สกัดจับหมูยอนำเข้าจากเวียดนาม    
"เพาะช่าง" ชวนชมผลงานศิลปินรุ่นใหญ่ พร้อมกิจกรรมศิลปะคนรุ่นใหม่|"วิทยาลัยเพาะช่าง" จัดนิทรรศการแสดงผลงานของศิลปินรุ่นใหญ่ ร่วมกับศิลปินรุ่นใหม่ ถึงวันอาทิตย์ที่ 30 ต.ค. ที่ MBK พร้อม Workshop งานศิลปะแขนงต่างๆ และผลงานที่หลากหลายของนักศึกษา หลังหยุดแสดงงานมากว่า 2 ปี เพราะพิษโควิดเป็นอีกครั้งที่ศิลปินรุ่นใหญ่ มาแสดงผลงานร่วมกัน อย่าง กมล ทัศนาญชลี ศิลปินแห่งชาติ สาขาทัศนศิลป์ (จิตรกรรมและสื่อผสม) ปี 2540 ทวี รัชนีกร ศิลปินแห่งชาติสาขาทัศนศิลป์ (จิตรกรรม) ปี 2548 เดชา วราชุน ศิลปินแห่งชาติ สาขาทัศนศิลป์ (ภาพพิมพ์และสื่อผสม) ปี 2550ปรีชา เถาทอง ศิลปินแห่งชาติ สาขาทัศนศิลป์ (จิตรกรรม) ปี 2552 วรนันทน์ ชัชวาลทิพากร ศิลปินแห่งชาติ สาขาภาพถ่าย ปี 2552 ธงชัย รักปทุม ศิลปินแห่งชาติ สาขาทัศนศิลป์ (จิตรกรรม) ปี 2553 อารี สุทธิพันธุ์ ศิลปินแห่งชาติ สาขาทัศนศิลป์ (จิตรกรรม) ปี 2555 และ ธนาธิป ลีธรรมวัฒน์กุล ที่มีความเชี่ยวชาญและสร้างชื่อจากผลงานสลักดุนงานนี้ไม่ได้มีแต่รุ่นใหญ่ แต่มีศิลปินรุ่นใหม่นำผลงานมาแสดงด้วย ซึ่งงานนี้ วิทยาลัยเพาะช่าง จัดขึ้น ในชื่อ MBK CENTER X POHCHANG ART AWARDSในงานมีกิจกรรม Workshop งานศิลปะและการออกแบบ เพื่อส่งเสริมให้นักศึกษาได้มีพื้นที่แสดงศักยภาพและผลงานเผยแพร่สู่สาธารณชนนิทรรศการนี้ แบ่งเป็น โซนแสดงผลงานศิลปกรรมหลากหลายแขนงและผลงานการออกแบบ เช่น จิตรกรรม ภาพพิมพ์ ประติมากรรม สื่อประสมนอกจากนี้ยังมีโซนจัดแสดงผลงานของผู้ชนะการประกวดผลงานศิลปกรรมใน 14 สาขาด้วยงานนี้ไม่ได้มีแต่ Workshop แต่ยังมีผลงานแบบอื่นที่น่าสนใจ เช่น งาน DIY เข็มกลัด จี้ พวงกุญแจ, ฉลุโฟมลายไทย, สร้างสรรค์ผลงานดอกไม้บนเฟรมผ้าใบ, สร้างสรรค์ผลงานประติมากรรมนูนต่ำ, เพ้นท์กระถางดินเผา, ระบายสีระบายฝันลงงานเซรามิกส์ออกแบบการ์ตูนบนเข็มกลัด, ออกแบบตัวอักษรประดิษฐ์บนปกสมุด, มัดย้อมและย้อมสีธรรมชาติโดยการใช้สีฮ่อม, แนะเทคนิคการถ่ายภาพสินค้าและตกแต่งภาพด้วยสมาร์ทโฟนเพ้นท์บาติกบนกระดาษสา, สร้างสรรค์ศิลปะภาพพิมพ์ผิวนูนลงบนถุงผ้า และ ประดิษฐ์ต่างหูจากแม่พิมพ์ลายหัวโขนร่วมกิจกรรมของวิทยาลัยเพาะช่าง ได้ตั้งแต่วันนี้ถึงวันที่ 30 ต.ค.2565 ชั้น 4 โซน A ศูนย์การค้าเอ็ม บี เค เซ็นเตอร์
นักเขียนชาวญี่ปุ่นบอกเล่าชีวิตในไทยผ่านการ์ตูน "คนไทย"|นักเขียนชาวญี่ปุ่น เปิดตัวมังงะชื่อ “คนไทย” (Tai no hitobito,タイのひとびと」) บอกเล่าชีวิตในแต่ละวันในช่วงที่เดินทางมาประเทศไทย และประสบการณ์ที่ได้พบเจอคนไทยกับคำพูดสุดฮิต "ไม่เป็นไร"หนังสือชื่อ “คนไทย” (Tai no hitobito,タイのひとびと」) ของอาจารย์โคบายาชิ มาริโกะ เปิดตัวเมื่อวันที่ 25 ต.ค.ที่ผ่านมา โดยเป็นหนังสือบรรยายด้วยภาพ พูดถึงการใช้ชีวิตประจำวันของคนไทย และคำพูดที่คนไทยมักพูดบ่อย ๆ ว่า “ไม่เป็นไร”นักเขียนยังได้บอกเล่าเรื่องราวในช่วงที่เดินทางมาเที่ยวเมืองไทยกับกระเป๋าใบเล็ก กินอาหารกับร้านอาหารตามสั่งข้างทางที่มีเมนูแค่ภาษาไทย และการได้พบเจอ ตัวเงินตัวทองในสวนสาธารณะ ซึ่งเป็นประสบการณ์ที่น่าตื่นเต้นปนวิตกกังวลด้วย ซึ่งการ์ตูนเรื่องนี้ยังเปิดตัวในเว็บไซต์ Wani books และยังมีภาพวาดการ์ตูน (มังงะ) ใหม่ ๆ อีกด้วย อย่างไรก็ตาม หลังเปิดตัวในสื่อสังคมออนไลน์ มีกลุ่มนักอ่านทั้งไทยและญี่ปุ่นต่างให้ความสนใจ โดยคนไทยบางคนหวังว่าจะมีการแปลเป็นภาษาไทยหรือภาษาอังกฤษออกมาให้นักอ่านชาวไทยได้อ่านกันล่าสุด อาจารย์โคบายาชิ มาริโกะ ได้ทวีตข้อความเกี่ยวกับข่าวของไทยพีบีเอส โดยระบุว่า "ไชโย! ชาวไทยก็ได้รู้จักผลงานการ์ตูน "คนไทย" นับเป็นของขวัญวันเกิดที่ดีที่สุดของฉันเลย ฉันรักประเทศไทย"やった！タイの人たちに私のタイ好きが伝わったぞ！最高の誕生日プレゼントだぜ！！！タイ大好きだよーー！！ https://t.co/J1syWbZDriที่มา : natalie.mu
 เปิดใจทีมหมอ "Old Doc" เล่นดนตรีกลางสยาม|เปิดใจทีมหมอ Old Doc รวมพี่ น้อง เพื่อนสนิทเล่นดนตรีกลางสยาม เสียงตอบรับล้นหลาม ส่งใบสมัครรอคิว 3 เดือนกว่าจะได้โชว์ ตั้งเป้านำเงินบริจาคช่วย รพ.ยอมรับทำงานหนัก ซ้อมตอนดึก เป็นกิจกรรมที่รัก ผ่อนคลาย นับว่าเป็นการเปิดตัววงดนตรี “Old Doc” หรือที่ชาวโซเซียลรู้จักในชื่อแก๊งหมอเล่นดนตรี กลางสยามสแควร์ walking street เมื่อวันหยุดสุดสัปดาห์ที่ผ่านมาหลายคนแทบไม่อยากจะเชื่อว่าสมาชิกของวง Old Doc เกือบทั้งหมด จะเป็นหมอจริงๆ เพราะบางคนคิดว่าเป็นเพียงการแสดงนำชุดหมอมาใส่เล่นดนตรีเท่านั้น แต่จริงๆ แล้ว Old Doc เป็นการรวมหมอทุกแขนง พี่-น้อง-เพื่อนสนิท ตั้งแต่เรียนมหาวิทยาลัยมาเล่นดนตรี เป็นเวลานานกว่า 30 ปี  ไทยพีบีเอส มาเจอสมาชิก Old Doc ทั้ง 6 คน ที่ห้องซ้อมดนตรี ภายในบ้านของ "หมออู๋" นพ.ธเนศ พัวพรพงษ์ ศัลยแพทย์ โรงพยาบาลวิภาวดี กลายเป็นจุดนัดรวมสมาชิกวงแต่เพราะภารกิจหน้าที่ประจำรัดตัว ทำให้ไม่สามารถไปซ้อมที่ห้องดนตรีเหมือนคนอื่นๆได้  ซึ่งสมาชิกแต่ละคนต้องรักษาคนไข้จำนวนมากในแต่ละวัน ทำให้การนัดรวมตัวกันของหมอ เพื่อซ้อมดนตรีไม่ใช่เรื่องง่ายเหมือนคนปกติทั่วไป  นักร้องนำชายของวง "หมอกิต" หรือ นพ.สมนิมิตร เหลืองรัศมีรุ่ง สูตินรีแพทย์​ คณะแพทยศาสตร์วชิรพยาบาล พูดถึงกระแส ตอบรับที่ดีเกินคาดหลังจากไปร้องเพลงที่สยามหมอกิต บอกกับเราถึงจุดเริ่มต้น เรื่องราวๆ สนุกๆ ของหมอ เมื่อหมอกิตทำงานอยู่คลินิกแถวสยาม ทำให้เห็นบรรยากาศนักเรียน นักศึกษา มาเปิดหมวกร้องเพลง จึงอยากสมัครร้องเพลง เพื่อนำเงินบริจาคทั้งหมดไม่หักค่าใช้จ่าย สมทบเข้ามูลนิธิ โรงพยาบาลวชิรพยาบาล แต่การสมัครครั้งนี้ หมอกิตบอกว่าแอบถอดใจ คิดว่าอาจจะไม่เล่น หมอกิต บอกว่า ไม่รู้ด้วยซ้ำสมาชิกในวงสนใจไหม แต่รู้ว่างานนี้มันต้องเล่น และหากย้อนกลับไปกับสิ่งที่เกิดขึ้น คิดว่าคิดถูกแล้ว งานนี้ไม่ว่าจะเตรียมอะไรมาก มาย จะต้องลำบากแค่ไหน ต้องยกเครื่องดนตรีไปเอง ก็ต้องเล่นทำให้สมาชิกของวงตกลงว่าจะเล่นนพ.เขษม์ชัย เสือวรรณศรี แพทย์ด้านประสาทวิทยา โรงพยาบาลบำรุงราษฎร์ มือกลอง บอกกับเราด้วยเสียงหัวเราะว่า ในวงมีหมอหลายแขนงรักษาได้ เกือบทุกโรค หากใครมาฟังเพลงมีอาการเจ็บป่วยฉุกเฉินหมอทั้งหมด สามารถช่วยเหลือได้ทันท่วงทีแม้จะไม่ใช่หมอแต่เธอ ก็มักถูกทักว่าเป็นหมอไปแล้วสำหรับ "บัว" บัวบูชา ปุณณนันท์ ผู้ประกาศข่าวช่อง 7 เป็นนักร้องนำหญิง ของวง Old Doc อีกคนเธอเล่าถึงการมาเป็นนักร้องของวงนี้เกือบ 10 ปีสัมผัสได้ถึงความความรักเสียงดนตรี และตัวโน๊ต ของหมอแต่ละคน บัวยังบอกกับเราว่า บางครั้งนัดซ้อมก่อนงานแสดงก็ต้องซ้อมดึกๆ เพราะหมอบางคนติดผ่าตัด  บัวยังเล่าถึงประทับใจวัยรุ่นที่สยาม เพราะปกติวงจะเล่นในโรงพยาบาล และสถานที่ปิดแล้ว ก็จะเป็นบุคลากรทางการแพทย์ แต่วันนั้นมีทุกเพศทุกวัยโดยเฉพาะวัยรุ่น เขาอาจจะเดินผ่านมาเจอ แต่เขามาช่วยส่งเสียงร้องเพลง อยากจะฝากให้น้องๆ ดูพวกเราเป็นตัวอย่าง 
เทรนด์ "ผีไทย" มาแรง Khaosan Halloween 2022 คึกคัก|Khaosan Halloween 2022 คึกคัก นักท่องเที่ยวทั้งไทยและต่างชาติ แต่งชุดผีแฟนตาซีร่วมงานแน่น ปีนี้เทรนด์ "ผีไทย" มาแรง หลายคนหวังใช้เทศกาลต่างชาติ ดึงดูดให้นักท่องเที่ยวรู้จักผีไทยและวัฒนธรรมไทยมากยิ่งขึ้นวันนี้ (31 ต.ค.2565) บรรยากาศบนถนนข้าวสารเต็มไปด้วยนักท่องเที่ยวทั้งชาวไทยและต่างชาติที่ตบเท้ามาร่วมงาน Khaosan Halloween 2022 ตั้งแต่เวลา 17.00 น. หลายคนเลือกแต่งกายจัดเต็มเพื่อมาร่วมเดินขบวนพาเหรดในงาน และเข้าประกวดชุดแต่งกายผี "Halloween Costume Contest"ทีมข่าวไทยพีบีเอสออนไลน์ ลงพื้นที่สัมผัสบรรยากาศหลอนตลอดเส้นทาง 400 เมตรของถนนข้าวสาร เต็มไปด้วยผู้คนที่ครีเอตชุดผีสุดแฟนตาซี แม้ปีก่อน ๆ จะมีคาแรกเตอร์จากซีรีส์ดังจนทำให้เกิดกระแสการแต่งตัวตาม แต่ปีนี้ผีไทยกลับมาแรงในงานฮาโลวีน ทั้งผีนางยักษ์ ที่ได้รับแรงบันดาลใจมาจากชื่อร้านไก่ทอดของตัวเอง ผีเจ้าที่ ที่เจ้าตัวบอกว่า ฝันเห็นศาลที่บ้านอยู่บ่อย ๆ จึงจัดเต็มมาคว้ารางวัล หรือผีเจ้าสาวสุดหลอนที่ควงคุณแม่แต่งตัวเป็นผีปอบ หรือ ปอบผีฟ้ามาร่วมเทศกาลฮาโลวีนเป็นปีแรก หวังสร้างรอยยิ้มและกระชับสัมพันธ์คนในครอบครัวมากยิ่งขึ้นขณะที่ ภูเขาและบุญรอด คู่หูยูทูบเบอร์ LGBT จากช่อง Poocao Channel ที่สวมเสื้อผ้าไหมและเสื้อลูกไม้ กางเกงสแล็ค และผ้าถุงไทย พร้อมบอกว่าการแต่งกายนี้หวังสื่อความหมายถึงคนรุ่นใหม่ เพราะมาในธีม "ผีญาติผู้ใหญ่ถูกลูกหลง เตือนวัยรุ่นไว้ งานบุญอย่าตีกัน" อย่างไรก็ตาม ภูเขาและบุญรอด มองว่า การจัดงานฮาโลวีนในวันนี้หน่วยงานต่าง ๆ ผู้ประกอบการ และคนที่มาร่วมงานมีการเตรียมตัวเพื่อความปลอดภัยมากขึ้น หลังเกิดเหตุการณ์ที่อิแทวอน ประเทศเกาหลีใต้ โดยส่วนตัวมองว่า หากไปสถานที่ไหนหากคนมากเกินไปก็จะตัดสินใจไม่เข้าไป และจะศึกษาทางเข้าออกอย่างละเอียดเพื่อความปลอดภัย เมื่อมีนักท่องเที่ยวมาร่วมงานกันอย่างคึกคัก ผู้ประกอบการก็เริ่มยิ้มได้ โดยเฉพาะ กรกนก พวงมาลัย ผู้ค้าในถนนข้าวสาร ที่ช่วงปกติขายอาหารทอด แต่วันนี้วางตะหลิวมาจับแปรงปัดแก้ม ทาเลือดปลอม เปลี่ยนคนให้เป็นผีได้ภายในไม่ถึง 20 นาที ร้านตั้งอยู่บริเวณทางเข้า ถ.ข้าวสาร ฝั่ง ถ.จักรพงษ์ กลายเป็นทำเลทองที่ให้ลูกค้าทั้งชาวไทยและต่างชาติ ทั้งเด็กและผู้ใหญ่มาต่อคิวแต่งหน้าผีอย่างต่อเนื่อง ขณะที่ "ญาดา พรเพชรรัมภา" ประธานชมรมผู้ค้าหาบเร่แผงลอยถนนข้าวสาร คือหนึ่งในลูกค้าของร้าน Make Up Halloween โดยใช้โอกาสเนื่องในวันหยุดที่ปิดร้านมาแต่งหน้าเพื่อร่วมสนุกกับกิจกรรมในวันฮาโลวีน และมั่นใจว่าฮาโลวีนข้าวสารจะปลอดภัยเช่นเดียวกับ "อารีย์ พวงมาลัย" ครูสอนภาษาอังกฤษ ที่ควงคู่มากับลูกศิษย์ตัวน้อย 2 คน เพื่อมาเรียนรู้เทศกาลของต่างประเทศของจริง นอกตำราเรียน ก่อนที่จะเปิดเทอมในวันพรุ่งนี้ (1 พ.ย.2565)  ส่วนผู้ประกอบการร้านอาหารและเครื่องดื่มแอลกอฮอล์ ระบุว่า ในช่วงโควิด-19 รายจ่ายเท่าเดิมแต่รายได้เป็นศูนย์ หลังคลายมาตรการนักท่องเที่ยวเริ่มกลับมา รายได้ก็เพิ่มมากขึ้น ส่วนเทศกาลฮาโลวีนในครั้งนี้นับเป็นการจัดงานใหญ่ครั้งแรกหลังปลดล็อกทุกอย่าง ซึ่งถือเป็นเรื่องดีที่จะช่วยกระตุ้นให้นักท่องเที่ยวต่างชาติเข้ามามากขึ้น และแม้ว่าวันนี้จะเป็นวันจันทร์แต่เมื่อมีงานฮาโลวีนก็ทำให้มีนักท่องเที่ยวมากกว่าปกติมากสร้างรายได้เพิ่มขึ้นทั้งนี้ นายสง่า เรืองวัฒนกุล นายกสมาคมผู้ประกอบการธุรกิจข้าวสาร คาดว่าจะมีนักท่องเที่ยวเดินทางมาร่วมงาน Khaosan Halloween 2022 ประมาณ 10,000 - 20,000 คน โดยจะสร้างเม็ดเงินสะพัดในคืนเดียวกว่า 15 ล้านบาท ท่ามกลางมาตรการดูแลความปลอดภัยที่ประสานความร่วมมือกันทั้งภาครัฐและเอกชนจึงทำให้การจัดงานเป็นไปด้วยความเรียบร้อย 
จัดเต็ม 3 เดือน Colorful Bangkok เสพศิลปะ แสงสีและดนตรีทั่วกรุง|ฤดูกาลศิลปะกรุงเทพฯ Colorful Bangkok ตลอด 3 เดือนนับจากนี้ กรุงเทพฯ จะเต็มไปด้วยสีสันที่ทำให้เมืองมีชีวิตด้วยงานศิลปะ แสงสีและดนตรี หลังซบเซาจากโควิด-19กรุงเทพมหานคร (กทม.) และมูลนิธิหอศิลปวัฒนธรรมแห่งกรุงเทพมหานคร (หอศิลป์กรุงเทพฯ) เปิดตัวเทศกาล COLORFUL BANGKOK 2022 ฤดูกาลศิลปะกรุงเทพฯ ตลอดเดือน พ.ย.2565 ข้ามปีไปจนถึงเดือน ม.ค.2566เปิดพื้นที่สาธารณะจัดกิจกรรมให้ประชาชนและนักท่องเที่ยวเสพศิลปะ แสงสีและดนตรี ตามนโยบาย 12 เทศกาลตลอดปีทั่วกรุงเทพฯ อีกทั้งยังเป็นการขับเคลื่อนธุรกิจ กระตุ้นยอดขายจากการจัดงานเทศกาล เกิดการหมุนเวียนทางเศรษฐกิจนำเสนอศิลปะหลากประเภทของหลายศิลปิน ให้ประชาชนได้ชมทั้งในแกลเลอรี โรงละครและพื้นที่สาธารณะ ผ่านงานจัดแสดงศิลปะ เช่น เทศกาลศิลปะร่วมสมัยนานาชาติ “บางกอก อาร์ต เบียนนาเล่ 2022”นิทรรศการ Walking through a Songline: ก้าวย่างผ่านซ็องไลน์, เทศกาลละครกรุงเทพ 2022 (Bangkok Theatre Festival 2022) และเทศกาลศิลปะชุมชน “บางกอกบานฉ่ำ” ภายใต้ธีม “ปั่น เดิน ล่อง ทอดน่อง ย่านสร้างสรรค์” ชวนเที่ยวชุมชนพร้อมกับชื่นชมศิลปะสัญลักษณ์ของช่วงเวลาแห่งการเฉลิมฉลอง เชิญชวนประชาชนออกมาชมสีสันยามค่ำคืน โดยผู้จัดงานหลายกลุ่มได้แต่งแต้มสีสันทั่วทุกมุมเมืองผ่านการจัดแสดงไฟไฮไลต์ประจำเดือน ได้แก่ เทศกาล Awakening bangkok 2022 จัดแสดง ​Lighting Spot กว่า​ 30 จุดทั่วกรุงเทพฯ, เทศกาล Night at the Museum Festival 2022 เที่ยวชมพิพิธภัณฑ์ยามค่ำคืน และการจัดแสดงแสงสีบริเวณสี่แยกราชประสงค์กรุงเทพมหานครจะเปิดพื้นที่สาธารณะเชิงสร้างสรรค์ สร้างความเพลิดเพลิน ให้ประชาชนได้ชมดนตรีและการแสดง เพื่อให้ได้รับความสุนทรีในทุกๆ วัน และส่งเสริมให้ศิลปินหน้าใหม่มีพื้นที่แสดงผลงาน ซึ่งในเดือนนี้เสียงดนตรีจะดังทั่วเมือง​กับดนตรีในสวน 12 สวนช่วงสุดสัปดาห์ เทศกาล COLORFUL BANGKOK 2022 กทม.จัดงานร่วมกับเครือข่ายทั้งภาครัฐ เอกชน ประชาสังคมและประชาชน มีเป้าหมายทำให้เมืองมีชีวิตและน่าอยู่สำหรับทุกคน​ "กรุงเทพมหานคร" ถือเป็นเมืองสำคัญและเป็นศูนย์กลางด้านศิลปวัฒนธรรมชุมชน ศิลปะขนาดใหญ่ เป็นที่ตั้งของแกลเลอรี สถานที่จัดแสดงผลงานศิลปวัฒนธรรมจำนวนมาก รวมถึงการต่อยอดกระตุ้นส่งเสริมอุตสาหกรรมการท่องเที่ยวของประเทศไทย​
ท่องจักรวาล "บอร์ดเกม" ในงาน Thai Board Game Creators|เมื่อเกมไม่ได้ให้เพียงความสนุก แต่ยังช่วยฝึกทักษะทางความคิดและคำนวณ พร้อมสอดแทรกวัฒนธรรม ความเชื่อ และความรู้ต่าง ๆ ร่วมท่องจักรวาล "บอร์ดเกม" ตั้งแต่อดีต ปัจจุบัน และอนาคตบอร์ดเกมไทย ในนิทรรศการ Thai Board Game Creators ที่ TCDC ย่านเจริญกรุง เสียงหัวเราะ และพูดคุยกันที่ดังขึ้นจากโต๊ะตัวหนึ่งที่มีทั้งเด็กและผู้ใหญ่ล้อมวงกันอยู่ 4-5 คน ในพื้นที่จัดแสดงนิทรรศการโครงการ Creative & Design Showcase บนชั้น 5 ของศูนย์สร้างสรรค์การออกแบบ หรือ TCDC ย่านเจริญกรุง หลัง เอ็ก - พีรัช ษรานุรักษ์ (Wizards of Learning) ตัวแทนในนามสมาคมบอร์ดเกมประเทศไทย และ มีน - นคร เจียมเรืองจรัส เจ้าหน้าที่ประสานงานโครงการ นำทางไทยพีบีเอสออนไลน์เดินเข้าไปสู่จักรวาล "บอร์ดเกมคนไทย" ในโครงการ Creative & Design Showcase กิจกรรมส่งเสริมธุรกิจในอุตสาหกรรมสร้างสรรค์ “Thai Board Game Creators” เอ็ก - พีรัช เล่าที่มาของโชว์เคสในครั้งนี้ว่า เมื่อพูดถึงบอร์ดเกม บางคนอาจจะยังคิดว่า บอร์ดเกมเป็นอย่างไร มีประเภทไหนบ้าง ทางสมาคมจึงพยายามรวบรวมบอร์ดเกมจากทั้งนักออกแบบที่ทำเอง ขายเอง หรือบอร์ดเกมของหน่วยงานที่ต้องการสื่อสารประเด็นทางสังคมที่แตกต่างกัน ทั้งยังมีหน่วยงานเปิดพื้นที่ให้ครูออกแบบบอร์ดเกมประกวดเพื่อเป็นสื่อการเรียนการสอน หรือบอร์ดเกมจากนักศึกษาและมหาวิทยาลัยก็นำมาจัดแสดงในงานนี้ด้วยขณะที่ มีน - นคร ระบุว่า TCDC กรุงเทพ เปิดพื้นที่ให้ผู้คนในอุตสาหกรรมสร้างสรรค์ได้มาแสดงผลงาน โดยมีผลงานบอร์ดเกมที่ CEA ได้พัฒนาร่วมกับ Wizard of Learnings มาโชว์ด้วย อย่างเกม “Match My Meal ถาดหลุมสุ่มเมนู” ซึ่งมีจุดเริ่มต้นจากโครงการ Lunch & Learn ภายใต้งาน Isan Creative Festival 2021 ที่ จ.ขอนแก่นเอ็ก – พีรัช เสริมว่า “Match My Meal ถาดหลุมสุ่มเมนู” ได้โจทย์มาว่าเด็ก ๆ ชอบเมนูอะไรบ้าง และอยากให้เกิดการสร้างสรรค์เมนู จึงคิดว่าภาพจำวัยเด็กของอาหารโรงเรียน คือ ถาดหลุม เป็นช่อง ๆ เกิดเป็นเกมให้เด็ก ๆ เลือกผสมเมนูที่ชอบมาใส่ประกอบกันเป็นถาดหลุมในฝันที่ได้เรียนรู้เรื่องโภชนาการ ให้เด็กเล่นได้โต๊ะที่อยู่ถัดไปไม่ไกลจาก “Match My Meal ถาดหลุมสุ่มเมนู” คือ บอร์ดเกมจาก BGN บอร์ดเกมไนท์ ที่ขนบอร์ดเกมมาโชว์ในงานถึง 3 เกม คือ KongKang, Lotto และ Reboot โดย วัฒน์ - วัฒนชัย ตรีเดชา ผู้ผลิตรายการบอร์ดเกมไนท์ (BGN) แห่งช่อง TVmunk รายการบอร์ดเกมออนไลน์ เล่าถึงแรงบันดาลใจในการออกแบบว่า บอร์ดเกมบางเกมอาจมีกำแพงบางอย่างที่ทำให้คนทั่วไปเมื่อเดินผ่านมาแล้วอาจไม่เข้าใจว่าเล่นอย่างไร จึงตัดสินใจทำบอร์ดเกมที่เล่นง่าย และสนุก หวังให้คนเดินผ่านแล้วมาดูก็เข้าใจได้ทันทีไม่เพียงแต่ Kongkang เท่านั้นที่นำความเป็นไทยมาผสมผสานเข้าไปในบอร์ดเกม แต่ยังมีบอร์ดเกมฝีมือคนไทยอีกหลายเกมที่ได้สอดแทรกทั้งความเชื่อ วิถีชีวิต รวมถึงความหลากหลายทางวัฒนธรรมเพื่อสร้างความเข้าใจให้สังคมผ่านบอร์ดเกม อย่างบอร์ดเกม "ผี พระ เจ้า" ที่สื่อสารเรื่องศาสนาและความหลากหลายทางวัฒนธรรมหรือ หรือเกมหมุนเวียน เพื่อขับเคลื่อนเรื่องอคติทางวัฒนธรรม เป็นประเด็นอคติในไร่หมุนเวียน โดยมีการจำลองสถานการณ์การทำไร่หมุนเวียน ให้ผู้เล่นสวมบทเป็นชาวบ้านปกาเกอะญอ ลองจัดการป่า จัดการไร่หมุนเวียน เพื่อความยั่งยืน จากศูนย์มานุษยวิทยาสิรินธร (องค์การมหาชน) อีกด้วย อั๋น - ชนาธิป ทองจันทร์ หนึ่งในทีมพัฒนาบอร์ดเกม ระบุว่า ศูนย์มนุษยวิทยาสิรินธร ทำงานเกี่ยวกับมนุษยวิทยา และโบราณคดีมานานกว่า 30 ปี หนึ่งในภารกิจสำคัญ คือ งานพัฒนานวัตกรรมเพื่อสร้างพื้นที่การเรียนรู้ และเครื่องมือการเรียนรู้ที่น่าสนใจ คือ บอร์ดเกม จึงฟอร์มทีมใหม่ขึ้นมาจากผู้เล่นบอร์ดเกมเป็นงานอดิเรกมาพัฒนางานขับเคลื่อนสังคมโดยเฉพาะนอกจากเกมทั้ง 2 เกมแล้ว ศูนย์มนุษยวิทยาสิรินธร ยังมีบอร์ดเกม "เครื่องมือ 7 ชิ้น" เกมการใช้เครื่องมือของนักมานุษยวิทยาเพื่อศึกษาชุมชน เพื่อให้ผู้เล่นได้จำลองประสบการณ์ก่อนลงพื้นที่ภาคสนามจริง ผ่านชุมชนบ้านกุดตะโก หมู่บ้านอายุ 100 ปี ซึ่งจะช่วยให้ทุกคนเข้าใจการทำงานของนักมานุษยวิทยามากยิ่งขึ้นมาจัดแสดงอีกด้วยบอร์ดเกมที่ถูกนำมาจัดแสดงในงานนี้ เรียกได้ว่ามีทั้งบอร์ดเกมเพื่อความบันเทิง และอัดแน่นไปด้วยสาระความรู้ โดยหลังเปิดมานานกว่า 1 เดือน มีผู้เข้าชมนิทรรศการแล้วกว่า 9,000 คน นิสิตจุฬาลงกรณ์มหาวิทยาลัย ชั้นปีที่ 4 เป็นหนึ่งในคนที่ไม่ได้ตั้งใจจะเข้ามาชมนิทรรศการ แต่เมื่อเข้ามาก็ได้เห็นบอร์ดเกมตั้งอยู่มากมายจึงหยุดดูข้อมูล เพราะปกติชอบเล่นบอร์ดเกมอยู่แล้ว หลังจากดูนิทรรศการนี้ ทำให้ได้รู้จักบอร์ดเกมคนไทยมากขึ้น ได้รู้ไอเดียและเห็นดีไซน์ จึงเข้าใจว่าคนไทยมีศักยภาพไม่แพ้กับนักออกแบบบอร์ดเกมต่างประเทศ หลังจากนี้หากมีโอกาสก็พร้อมที่จะสนับสนุนและเล่นบอร์ดเกมฝีมือคนไทยต่อไปหากใครที่สนใจก็สามารถเดินทางไปเข้าชมและเล่นบอร์ดเกมกันได้ ที่นิทรรศการ “Thai Board Game Creators” จะจัดแสดงตั้งแต่วันนี้จนถึงวันที่ 18 ธ.ค.2565 ที่อาคาร TCDC ชั้น 5 Image description 
นักท่องเที่ยวแห่สัมผัสอากาศหนาว-ดูทะเลหมอก "ภูชี้ฟ้า"|ภูชี้ฟ้า จ.เชียงราย นักท่องเที่ยวแห่สัมผัสอากาศหนาวเย็นและดูทะเลหมอกกันคึกคัก ขณะที่อุณหภูมิลดเหลือ 10 องศาเข้าสู่ฤดุหนาวหลายจังหวัดของภาคเหนืออุณหภูมิลดต่ำลงหลายพื้นที่ แหล่งท่องเที่ยวหลายแห่งคึกคัก โดยเฉพาะแหล่งท่องเที่ยวตามยอดเขาสูงที่นักท่องเที่ยวนิยมขึ้นไปชมทะเลหมอก และอากาศหนาว หลายพื้นที่ก็มีทะเลหมอกที่สวยงาม โดยช่วงนี้ จ.เชียงราย อากาศเริ่มหนาวอุณหภูมิต่ำสุด เพียง 15 องศาเซลเซียส แต่ถ้าเป็นยอดดอยตอนนี้อุณหภูมิอย่างที่ ภูชี้ฟ้า ที่ ต.ตับเต่า อ.เทิง จ.เชียงราย ขณะที่อุณหภูมิลดต่ำเพียง 10 องศาเซลเซียสทำให้พบเห็นทะเลหมอก และพระอาทิตย์ที่กำลังขึ้นสวยงาม ทำให้บรรยากาศการท่องเที่ยวตอนนี้คึกคัก ซึ่งช่วงนี้บนภูชี้ฟ้า ก็จะมีนักท่องเที่ยวเดินทางขึ้นไปสัมผัสอากาศหนาวเย็นถ้าเป็นวันปกติก็จะมีหลายร้อยคน แต่หากเป็นช่วงวันหยุดก็จะมีเป็นพันคนสำหรับภูชี้ฟ้า ปัจจุบันกำลังอยู่ระหว่างยกฐานะจากวนอุทยาน ขึ้นเป็นอุทยานแห่งชาติ ซึ่งจุดนี้ถือว่าเป็นจุดชมพระอาทิตย์ขึ้น และทะเลหมอกที่สวยงามที่สุดแห่งหนึ่งของไทย   
รู้จัก "บอร์ดเกม" ผ่านมุมมอง "วัฒน์" BGN จากผู้เล่น-ยูทูบเบอร์ สู่นักออกแบบ|นอกจากกระแสจากซีรีส์ดัง เหล่ายูทูบเบอร์นับเป็นแรงขับเคลื่อนสำคัญที่ทำให้อุตสาหกรรมบอร์ดเกมเป็นที่รู้จักมากขึ้น รู้จักบอร์ดเกมไทยผ่านมุมมองของ "วัฒน์ - วัฒนชัย ตรีเดชา" ที่ร่วมเดินทางกับบอร์ดเกมมานานเกือบ 10 ปี ในฐานะผู้เล่น-ยูทูบเบอร์ และนักออกแบบ"บอร์ดเกม" ได้รับความนิยมเพิ่มขึ้นอย่างต่อเนื่อง นอกจากกระแสจากซีรีส์ดังบน Netflix อย่าง Stranger Things แล้ว เหล่ายูทูบเบอร์สายบอร์ดเกมก็เป็นแรงขับเคลื่อนสำคัญในการผลักดันอุตสาหกรรมให้ขยายฐานกลุ่มเป้าหมายและเป็นที่รู้จักในวงกว้างมากยิ่งขึ้นเมื่อพูดถึงยูทูบเบอร์สายบอร์ดเกม กับการรีวิวด้วยการเล่นจริง แพ้-ชนะจริง อธิบายกติกาพร้อมกราฟิกเข้าใจง่าย หนึ่งในช่องที่ได้รับความนิยมและเป็นที่รู้จักคือ รายการบอร์ดเกมไนท์ (BGN) แห่งช่อง TVmunk วันนี้ไทยพีบีเอสออนไลน์ชวนมาเจาะลึกการเดินทางร่วมกับ "บอร์ดเกม" นานเกือบ 10 ปี ของ "วัฒน์ - วัฒนชัย ตรีเดชา"หลังตกหลุมรักในวันนั้น "วัฒน์" ก็เริ่มหลงใหลบอร์ดเกมมากขึ้นเรื่อย ๆ ช่วงที่ไปทำละครเวทีก็มักจะพกบอร์ดเกมใส่กระเป๋าไปเล่นกับเพื่อนเสมอ พร้อมกับความคิดที่ว่า ขนาดตัวเองอยู่ในวงการศิลปะและวงการบันเทิงยังไม่เคยรู้จักบอร์ดเกมมาก่อน คงมีอีกหลายคนที่ยังไม่รู้จักกิจกรรมนี้เหมือนกันช่วงแรก ๆ ที่เริ่มทำ "วัฒน์" บอกกับไทยพีบีเอสออนไลน์ว่า แทบไม่มีใครดูเลย เพราะคนยังไม่เข้าใจว่าบอร์ดเกม คือ อะไร แต่เมื่อเริ่มทำแล้วไปต่อไม่หยุด สิ่งที่พยายามมาก็เห็นผล คนเริ่มพูดถึงและรู้จักบอร์ดเกมมากขึ้น ร้านบอร์ดเกมเปิดใหม่เพิ่ม คนก็ไปเล่นที่ร้านกันมากขึ้น ซึ่งเป็นช่วงจังหวะที่กระแสบอร์ดเกมกำลังมาด้วย แม้ว่ากระแสจะไม่ได้เกิดจากรายการบอร์ดเกมไนท์เท่านั้น แต่ก็ดีใจที่คนรู้จักและได้เล่นบอร์ดเกมกันมากขึ้นตลอดระยะเวลาเกือบ 10 ปีที่ทำรายการนี้มา มีหลายเกมที่เล่นไปพร้อมกับการถ่ายรายการ แต่ก็ยังมีอีกหลายเกมที่ซื้อมาตั้งไว้ที่บ้านยังไม่มีโอกาสได้เปิดกล่อง อาจจะมีสัก 400-500 เกมที่ตั้งอยู่ที่บ้าน แต่จริง ๆ แล้วบอร์ดเกมมีอีกเป็นแสนเกม มันก็ทำให้เรารู้สึกว่า ยังมีอีกหลายเกมที่ยังไม่ได้เล่นเมื่อเล่นบอร์ดเกมพร้อมกับการทำรายการไปเรื่อย ๆ "วัฒน์" ก็เริ่มรู้สึกว่า บอร์ดเกมบางเกมอาจมีกำแพงบางอย่างที่ทำให้คนทั่วไปเมื่อเดินผ่านมาแล้วอาจไม่เข้าใจว่าเล่นอย่างไร ประกอบกับบอร์ดเกมไนท์กำลังจะครบ 100 EP นั่นเป็นจุดเริ่มต้นที่ทำให้ตัดสินใจออกแบบบอร์ดเกมที่เล่นง่าย และสนุก หวังให้คนเดินผ่านแล้วมาดูก็เข้าใจได้ทันที หากเทียบกับบอร์ดเกมอื่น ๆ ที่ออกแบบต่อมา "วัฒน์" บอกว่า KongKang ใช้เวลาดำเนินการน้อยมาก เพราะมีคอนเซ็ปต์ที่ชัดเจน แต่ช่วงที่ทำอยู่ก็คิดตลอด 24 ชั่วโมงว่าจะแก้ตรงไหนดี จนทำให้ได้รู้ว่ากุญแจสำคัญของการทำบอร์ดเกม คือ การมีเดตไลน์ เพราะหากไม่มี บอร์ดเกมจะไม่มีทางเสร็จออกมาแน่นอน เพราะนักออกแบบจะอยากทำให้บอร์ดเกมดีขึ้นเรื่อย ๆ "เกมยิ่งง่าย ยิ่งออกแบบยาก" สำหรับคนที่อยากเป็นนักออกแบบบอร์ดเกม อาจจะต้องเริ่มจากการเล่นมาก ๆ ทำความรู้จักเกมหลายรูปแบบจะทำให้มีไอเดียมากขึ้น เพื่อรู้ว่าธีมที่คิดมา ควรใช้เครื่องมืออะไร เช่น หากชอบพ่อมด จะนำพ่อมดไปอยู่ในรูปแบบไหน แล้วจะรู้ว่าแบบไหนเหมาะกับเกมตัวเองมากที่สุด และกลุ่มเป้าหมายว่าใครคือผู้เล่นเกมของเราก็สำคัญ"วัฒน์" มองว่า ช่วงแรก ๆ หากจะหาซื้อบอร์ดเกมต้องเข้าไปถึงเพจเฟซบุ๊กหรือร้านที่ขายโดยเฉพาะ แต่ทุกวันนี้ไปเดินห้างฯ ก็เจอบอร์ดเกมตั้งขายอยู่แล้ว ในโรงเรียนเมื่อก่อนหากเอาพวกการ์ดไปเล่นก็จะถูกครูยึด แค่จะอธิบายให้ครูฟังว่าบอร์ดเกมคืออะไรยังยากเลย แต่ตอนนี้ครูเป็นคนนำบอร์ดเกมมาสอนนักเรียนแทนแล้ว หลาย ๆ องค์กรก็เลือกใช้บอร์ดเกมเป็นกิจกรรมในพื้นที่พักผ่อนของออฟฟิศ พ่อแม่หลายครอบครัวก็ชวนลูกเล่นบอร์ดเกมกันมากขึ้นเมื่อสังคมไทยเปิดพื้นที่และเข้าใจบอร์ดเกมมากขึ้นแล้ว นักออกแบบบอร์ดเกมไทยก็เพิ่มขึ้นมากเช่นกัน บอร์ดเกมแต่ละเกมแตกต่างกันด้วยสไตล์ของตัวเอง เมื่อเห็นแล้วจะรับรู้ได้ทันทีว่างานนี้เป็นของคนนี้ หรือสตูดิโอนั้น ซึ่งนับเป็นเรื่องดีสำหรับผู้เล่นที่จะได้เล่นบอร์ดเกมที่หลากหลาย เรียกว่า จากเมื่อ 5 ปีก่อนตอนนี้มีนักออกแบบบอร์ดเกมเพิ่มขึ้นมา 10 เท่า และทุกคนกำลังมุ่งไปสู่ตลาดโลกในฐานะหนึ่งในนักออกแบบบอร์ดเกม "วัฒน์" เชื่อว่าโอกาสที่บอร์ดเกมไทยจะไปสู่ตลาดโลกนั้นไม่ไกลเกินเอื้อมแต่สิ่งจำเป็น คือ การหาเอกลักษณ์ของบอร์ดเกมไทย อย่างบอร์ดเกมญี่ปุ่นจะเห็นภาพชัดว่าเป็นแนวมินิมอล Art work น้อย ๆ เล่นแล้วสนุก แต่ฝั่งยุโรป อเมริกาจะเป็นแนวคิดมาก ซับซ้อน "วัฒน์" ทิ้งท้ายกับไทยพีบีเอสออนไลน์ว่า บอร์ดเกมทำให้ผู้เล่นได้มีเวลาอยู่กับคนที่อยากอยู่ด้วย ท่ามกลางคนรอบตัวที่ใช้มือถือและเล่นโซเชียลกันมากขึ้น กิจกรรมนี้จะทำให้ทุกคนวางมือถือลงได้ เหมือนการดึงเวลาทุกคนไม่ว่าจะเป็นเพื่อนหรือครอบครัวให้มาใช้เวลาร่วมกัน นอกจากกระชับความสัมพันธ์คนใกล้ตัวแล้ว บอร์ดเกมยังเป็นเครื่องมือสร้างมิตรภาพให้ผู้คนได้รู้จักกันผ่านทั้งการเล่น และการทำงานในวงการบอร์ดเกมด้วยสำหรับใครที่อยากลองเล่นบอร์ดเกม "วัฒน์" ย้ำชัดว่า อย่าลังเล ขอให้ลุย บางทีอาจมีกำแพง คิดว่ายาก แต่ต้องบอกว่า บอร์ดเกมเป็นเรื่องง่าย เล่นไปก่อน แพ้ก็ไม่เป็นไร ไม่เข้าใจก็ไม่เป็นไร แต่อยากให้ลองเปิดใจ เล่น ๆ ไปสนุก ๆ พอเล่น 1-2 รอบก็เข้าใจแล้ว "อยากให้ปล่อยใจสบาย ๆ สนุกกับคนตรงหน้า แล้วบอร์ดเกมจะทำให้คุณรักมันเอง" 
"บอร์ดเกมไทย" ยืนอยู่ตรงไหนในตลาดโลก|กระแสบอร์ดเกมเริ่มกลับมาคึกคักและขยายวงกว้างขึ้นอย่างต่อเนื่องในไทย แต่ในตลาดโลก "บอร์ดเกมไทย" ก้าวไปถึงไหน ติดตามเส้นทางของอุตสาหกรรมนี้กับ "เอ็ก - พีรัช ษรานุรักษ์" ผู้พัฒนาและออกแบบบอร์ดเกมชาวไทยช่วงไม่กี่ปีที่ผ่านมา กระแสบอร์ดเกมเริ่มกลับมาคึกคักและขยายวงกว้างขึ้นอย่างต่อเนื่อง ด้วยเป็นกิจกรรมที่ถูกใจทั้งคนรุ่นใหม่ที่เล่นเพื่อแข่งกันเอาชนะกับเพื่อน และคนรุ่นใหญ่-รุ่นเล็กที่ได้ทำกิจกรรมร่วมกันพร้อมหน้าครอบครัวเรียกรอยยิ้มและเสียงหัวเราะกันได้ในช่วงวันหยุดอย่างไรก็ตาม ใครจะรู้ว่าจริง ๆ แล้ว บอร์ดเกมอยู่คู่กับชีวิตผู้คนมานานนับตั้งแต่สมัยโบราณที่มีการขุดพบซากหมาก ลูกเต๋า เมื่อ 4,000 ปีก่อน หรือขยับเข้ามาใกล้อีกหน่อย ก็คือหมากรุก หมากฮอส บันไดงู เกมเศรษฐี หรือไพ่สำรับที่หลายคนคุ้นเคยกันดี เอ็ก - พีรัช ษรานุรักษ์ (Wizards of Learning) ผู้พัฒนาและออกแบบบอร์ดเกม บอกเล่าเรื่องราวของบอร์ดเกมให้ไทยพีบีเอสออนไลน์ได้รู้จักจุดเริ่มต้นและความหมายของกิจกรรมที่กลายเป็นธุรกิจสร้างสรรค์ ที่แม้ก่อนหน้านี้จะมีบทบาทในด้านการให้ความบันเทิงและพัฒนาทักษะนอกห้องเรียน แต่ปัจจุบันบอร์ดเกมถูกนำมาใช้ในบริบทเป็นสื่อการสอนในห้องเรียนมากขึ้น หรือบางครั้งก็ถูกนำไปผสมผสานอีเวนต์ใหญ่ อย่างล่าสุดกับดนตรีในสวน ก็มีบอร์ดเกมในส่วนเข้าไปเป็นส่วนหนึ่งในกิจกรรมของ กทม.ด้วยในฐานะตัวแทนสมาคมบอร์ดเกมประเทศไทย เอ็ก พีรัช มองว่า ตลาดบอร์ดเกมขณะนี้ยังไม่โตมากนัก แต่ความนิยมค่อนข้างเพิ่มขึ้นเรื่อย ๆ ผู้คนทั่วไปพูดถึงบอร์ดเกมมากขึ้น แต่ร้านบอร์ดเกมกลับได้รับผลกระทบหนักจากช่วงโควิด-19 ทำให้จำนวนร้านบอร์ดเกมลดลงไปจนใจหาย แต่ขณะเดียวกันการขายบอร์ดเกมออนไลน์ก็เติบโตมากขึ้นทั้งนี้ สมาคมบอร์ดเกมประเทศไทยได้จัดทำเว็บไซต์ Thailand Board Game database เป็นฐานข้อมูลบอร์ดเกมไทย และเปิดให้คนไทยมาลงทะเบียนเกี่ยวกับบอร์ดเกมตัวเอง ซึ่งจะเป็นเครื่องมือช่วยนักออกแบบหน้าใหม่ที่ต้องการดูข้อมูลทั้งชื่อดีไซน์เนอร์ คนทำภาพประกอบ โรงพิมพ์ที่ใช้ให้ได้ศึกษากันก่อน สำหรับตลาดในไทยขณะนี้ เอ็ก พีรัช ประเมินว่า ถ้าฐานแข็งแรงก็สามารถกระโดดไปตลาดโลกได้ง่ายขึ้น เช่น เกมของ Hexa House ที่มุ่งตลาดไทยประมาณหนึ่ง แต่ไประดมทุนใน Kickstarter 2 ชั่วโมงมียอดถล่มทลายถึง 6 ล้านบาท ก่อนจะผุดโปรเจ็กต์แรกอย่าง Victim บอร์ดเกมแนว Co-op ผจญภัยในป่า โดยมีตัวละคร "เดอะโกสต์ผีนางรำ" สอดแทรกความเป็นไทยสู่สายตาชาวโลกด้วย ความสำเร็จของ Victim เรียกได้ว่าผลตอบรับดีทั้งช่วงระดมทุนและยอดพรีออร์เดอร์จนต้องออกบอร์ดเกมใหม่ที่ชื่อว่า Barbaric และก็เป็นไปตามคาด กับความสำเร็จที่สูงสุดในประวัติศาสตร์บอร์ดเกมไทย นับว่าเป็นผู้ผลิตบอร์ดเกมที่ตีตลาดต่างประเทศ แต่ก็ไม่ทิ้งตลาดในไทยด้วยล่าสุด งานบอร์ดเกมระดับสากลอย่างงาน Spiel ปีล่าสุดที่เยอรมนี ก็มีบริษัทนักออกแบบคนไทยไปออกบูธถึง 4 เจ้า และได้รับความสนใจจากชาวยุโรปอย่างล้นหลาม เพราะหลายคนจะรู้สึกว่าเกมจากฝั่งเอเชียไม่ได้หาซื้อได้ง่าย ๆ เมื่อเข้าไปดูแล้วพบว่าทั้งคุณภาพดี เกมสนุก ทำให้เลือกซื้อกันไปจนประกาศ Sold Out ทุกเจ้าก่อนงานจบเลยทีเดียวขณะเดียวกันในไทยเองก็มีพื้นที่สำหรับจัดแสดงบอร์ดเกมเพิ่มมากขึ้นหลังโควิด-19 โดยในวันที่ 11-13 พ.ย.2565 จะมีงานประจำปีของชาวบอร์ดเกม Thailand bordgame show 2022 เพื่อให้นักออกแบบ ผู้นำเข้า ร้านบอร์ดเกม ดีไซน์เนอร์ สถาบันการศึกษา คนเล่น หรือบุคลากรในแวดวงการบอร์ดเกมมาเจอกัน โดยภายในงานจะมีบอร์ดเกมใหม่ ๆ มาให้ได้ลองเล่นกัน และมีการแข่งขันเพื่อหาแชมป์บอร์ดเกมประจำปีด้วย สำหรับใครที่สนใจก็สามารถติดตามและสนับสนุนนักออกแบบบอร์ดเกมไทยกันได้
ภารกิจ “บีเกิล” นักสืบ 4 ขาสารวัตรจับกลิ่น|เกาะติดภารกิจ “บีเกิล” นักสืบ 4 ขาสารวัตรจับกลิ่นประจำสายพาน สนามบินสุวรรณภูมิ ขวัญใจนักท่องเที่ยว แต่ความสามารถล้นดมกลิ่นสัตว์ อาหารแปรรูปมากกว่า 50 ชนิดสกัดโรค AFS ภาพน้องบีเกิล สี่ขาแสนรู้ ออกปฏิบัติภารกิจประจำสายพาน สนามบินสุวรรณภูมิ บางตัวกระโดดเกาะขอบสายพาน และกระเป๋าที่ทยอยเคลื่อนตัวมา ท่ามกลางสายตาของนักท่องเที่ยวที่มากับเที่ยวบิน และบีเกิล กลายเป็นขวัญใจดอลลาร์ โอไรท์ บารอน ไดมอนด์ และยูโร เป็นทีมสุนัขบีเกิล K9 ของชุดปฏิบัติการทีมสุนัขดมกลิ่น กรมปศุสัตว์ ที่ออกมาทำภารกิจสำคัญประจำสายพานท่าอากาศยานสุวรรณภูมิเจ้า 4 ขาแสนรู้ พร้อมทีมสารวัตรอีก 10 ชีวิต เริ่มสแตนบายทันที เมื่อมีการเช็กไฟลท์ และสายการบินปลายทางที่มีประวัติการระบาดของโรค AFS ที่จะมาลงที่สนามบินสุวรรณภูมิวันนี้มีเที่ยวบินจากประเทศ เวียดนาม ฮ่องกง กัมพูชา ที่ต้องไปรอประจำสายพานที่ 22 น้องๆ สี่ขาไปประจำการก่อน 10-20 นาทีหลังเครื่องบินลงอ่านข่าวเพิ่ม รู้จัก “บีเกิล” 4 ขาเพื่อนซี้ทีมปราบสารวัตรจับกลิ่นสพ.ญ.ณัฐกานต์ คุรุพันธ์ นายสัตวแพทย์ชำนาญการ กรมปศุสัตว์ กระทรวงเกษตรและสหกรณ์ บอกว่า เหตุผลใช้บีเกิล K9 เพราะจมูกไว มีประสาทดมกลิ่นดี หมาสายพันธุ์นี้ถูกพัฒนาจากสุนัขล่าเนื้อ แต่มีขนาดกลางและเป็นมิตร ไม่เห่าส่งเสียงดัง โดยกรมปศุสัตว์จะฝึกบีเกิ้ลมาตั้งแต่แรกเกิด จำความได้ เริ่มตั้งแต่ให้ฟังคำสั่ง จน 5-6 เดือน จึงพร้อมออกทำงาน ในแต่ละวันสายสืบบีเกิล K9 ทั้ง 14 ตัวจะแบ่งเป็น 3 ทีม โดย 2 ทีมสายสืบจะผลัดกันเช้า และบ่ายทีมละ 4 ตัว ออกตรวจจับกลิ่นโดยใช้การดมกลิ่นกระเป๋านับพันๆ ใบต่อวัน ตอนที่เจ้าหน้าที่ตรวจจะตบกระเป๋าเบา เพื่อช่วยให้นำลมกลิ่นออกมาหากใบไหนที่มีกลิ่นพิรุธเป้าหมาย บีเกิล จะวิ่งตามกระเป๋าบนสายพาน จากนั้นทางทีมสารวัตร จะตรวจกระเป๋าใบทีเป็นเป้าหมาย และให้น้องดมกระเป๋าอีกครั้ง จากนั้นจะนำกระเป๋าลงจากสายพาน และให้บีเกิลอีกตัวมาช่วยรีเช็ก ถ้าเจอความผิดปกติบีเกิล จะหมอบนั่งทันที แต่ถ้า 2 ตัวไม่สนใจก็นำกระเป๋ากลับสายพานสพ.ญ.ณัฐกานต์ บอกว่า บีเกิลจะแยกแยะซากสัตว์ ตาม พ.ร.บ.โรคระบาดสัตว์ รวม 50 กว่ารายการ เนื้อสดจากสัตว์ทุกชนิด ขน เขา หนัง อุจจาระ น้ำผึ้ง อาหารสุก แปรรูป เช่น แฮม ไส้กรอก หมูยอ กุนเชียง อาหารดอง แม้แต่ไข่ที่ยังไม่ฟักตัวสพ.ญ.ณัฐกานต์ กล่าวอีกว่า สำหรับปีนี้ตรวจจับหมูยอมาแรง จากประเทศเวียดนาม แต่ปีก่อนที่ช่วงการระบาดของโควิด-19 เป็นกุนเชียง หลายครั้งที่ไปตรวจวิเคราะห์ พบมีสารพันธุกรรมของเชื้อไวรัส AFS สะท้อนให้เห็นว่าสินค้าแปรรูปอาจมาจากสัตว์ที่ป่วยตายนักสืบบีเกิล ของปศุสัตว์ จะมีพี่เลี้ยงคอยดูแลในการออกทำงาน โดยจะแต่ละตัว ดูแลอย่างใกล้ชิด เพื่อให้เป็นบัดดี้ และเชื่อฟังคำสั่ง ไม่วอกแว่ก เนื่องจากแต่ละวันจะมีนักท่องเที่ยวจำนวนมากที่คอยชื่นชม และเอ็นดูน้องๆ แต่จะไม่ให้สัมผัสใกล้ชิดน.ส.จิรภิญญา สังข์สำราญ เจ้าหน้าที่กรมปศุสัตว์ ผู้ดูแลโอไรท์ เล่าว่า ดูแลมาได้ 2 ปีแล้ว รู้สึกรักและผูกพัน ช่วงที่ไฟไหม้โรงงานย่านกิ่งแก้วได้ย้ายสุนัขไปอยู่ดอนเมือง ตนเองก็นำโอไรท์ไปอยู่ที่บ้านด้วย ชื่นชอบนิสัยน่ารัก ขี้อ้อน ไม่ดื้อ และฉลาดของเจ้าโอไรท์สำหรับทีม 4 ขาทั้ง 5 ตัวที่มาทำภารกิจครั้งนี้ ก็มีชื่อให้ตามความโดดเด่น บางตัวทำเป็นแกล้งตายได้ บางตัวยืน 2 สองขาได้ และยังมีฉายาของตัวเอง เช่น ดอลลาร์ หน้าโหดโหมดคิตตี้ โอไรท์ จอมตก (ตกคนให้หลงรัก) ส่วนเจ้าบารอน กระบือหน้าตาย สาวไดมอนด์ สาวน้อยหน้ามึน และ ยูโร เจ้าชายฟรีโซน ซึ่งแต่ละตัวจะมีอายุที่แตกต่างกันตั้งแต่ 3-8 ปี นอกจากนี้ตารางชีวิตของแต่ละตัว นอกจากการตื่นมาวิ่งกลางแจ้ง พาจูงเดินเล่น กินอาหารแล้ว ฉีดยา ถ่ายพยาธิ ล่าสุดยังให้ฝึกออกกำลังกายบนลู่วิ่ง ตัวละ 20-30 นาทีต่อวัน อ่านข่าวที่เกี่ยวข้องน่ารัก "หมาบีเกิล" สกัดจับหมูยอนำเข้าจากเวียดนาม  
"แปรงแห้ง" การทำฟันที่เจ็บน้อยที่สุด|ไทยพีบีเอสออนไลน์ชวนทำความรู้จัก "การแปรงแห้ง" วิธีการแปรงฟันอีกแบบหนึ่ง ซึ่งเป็นวิธีที่เน้นให้ "ฟลูออไรด์" อยู่ในช่องปากให้นานที่สุด เพื่อเคลือบผิวฟัน ป้องกันฟันผุ และซ่อมแซมฟันที่เริ่มผุได้ จากการประชุมวิชาการทันตสาธารณสุขแห่งชาติ ครั้งที่ 8 โดยกระทรวงสาธารณสุข ในเดือน ก.ค.2565 ที่ผ่านมา ภายใต้แนวคิด “ความเสมอภาคด้านสุขภาพช่องปาก : Equity in Oral Health” มีรายงานด้านสถิติว่าเด็กไทยกว่าร้อยละ 50 มีปัญหาฟันผุ และมากกว่าร้อยละ 60 ของผู้ใหญ่มีปัญหาโรคเหงือกอักเสบ นอกจากนั้น ปัจจุบันอัตราการเข้าถึงบริการทันตกรรมของคนไทยยังต่ำกว่าร้อยละ 10 อีกด้วย นอกจากการแก้ปัญหาเบื้องต้นที่ส่งเสริมกันอย่างต่อเนื่อง เรื่องการแปรงฟันอย่างน้อยวันละ 2 ครั้ง แปรงฟันให้นานกว่า 2 นาที และลดการกินของหวาน ขนม ลูกอมต่างๆ แล้วนั้น"การแปรงแห้ง" หรือ การแปรงฟันโดยไม่ใช้น้ำเลย ก็เป็นวิธีที่ทำให้การดูแลช่องปากมีประสิทธิภาพมากขึ้น นอกจากนั้น ยังเป็นวิธีแปรงฟันที่ทั่วโลกนิยมทำกัน เช่นเดียวกับหน่วยทันตกรรมชุมชนในหลายๆ พื้นที่ในต่างจังหวัด เริ่มรณรงค์ให้เด็กนักเรียน คนในชุมชน หันมาฝึก "แปรงแห้ง" กันมากขึ้น เพื่อลดโอกาสการเกิดฟันผุ และโรคทางช่องปากอื่นๆ ได้ คือ การแปรงฟันโดยไม่ใช้น้ำ ทั้งก่อนและหลังแปรงฟัน นั่นหมายถึง เมื่อหยิบแปรงสีฟันมาแล้ว ให้บีบยาสีฟันความยาวเท่ากับความยาวของขนแปรงสีฟัน และแปรงฟันได้เลย โดยที่ไม่ต้องกลั้วช่องปากด้วยน้ำก่อน และต้องแปรงฟันให้ทั่วทั้งปากนานกว่า 2 นาที จากนั้นให้ "ถุย" ฟองยาสีฟันในปากออก ใช้ผ้าหรือกระดาษทิชชูเช็ดคราบที่เลอะขอบปาก ยังไม่จบ! ให้งดการกิน ดื่ม บ้วน ไม่ว่าจะเป็นอาหาร น้ำ หรือแม้กระทั่งน้ำยาบ้วนปาก เป็นเวลา 30 นาทีหลังจากแปรงฟันแล้ว ถึงจะเรียกว่า จบกระบวนการการแปรงแห้งทันตแพทย์ทั่วโลกมีการพูดคุยเชิงวิชาการมานานเรื่องของการแปรงแห้ง จนกระทั่งสามารถตกผลึกและใช้ข้อความสั้นๆ เพื่อสื่อให้ชัดเจนว่า เพื่อให้สอดคล้องกับหลักการของการแปรงแห้งคือ ให้ฟลูออไรด์จากยาสีฟันทำหน้าที่เคลือบผิวฟันให้ได้มากและนานที่สุด มีงานวิจัยจำนวนมากในต่างประเทศ ที่วัดระดับฟลูออไรด์ที่เคลือบผิวฟันของอาสาสมัครที่แปรงฟันเสร็จแล้วบ้วนน้ำตามหลายครั้ง, บ้วนน้ำตาม 1-2 ครั้ง และไม่บ้วนน้ำตามเลย ผลการวิจัยพบว่า ระดับฟลูออไรด์ที่ผิวฟันของคนที่ไม่บ้วนน้ำตามเลยมีปริมาณที่มากที่สุด รองลงมาคือบ้วนน้ำตาม 1-2 ครั้ง และแทบจะไม่มีฟลูออไรด์เลยในคนที่บ้วนน้ำล้างปากหลายๆ ครั้งหลังการแปรงฟันเช่นเดียวกับการวิจัยโรงเรียนเด็กเล็ก 2 โรงเรียนในประเทศอังกฤษ ที่กำหนดให้โรงเรียนหนึ่งให้เด็กๆ แปรงแห้ง ส่วนอีกโรงเรียนหนึ่งให้แปรงเปียก เป็นเวลาทั้งหมด 3 ปี ผลการวิจัยพบว่า อัตราของเด็กที่ฟันผุจากโรงเรียนที่แปรงเปียก มีมากกว่า โรงเรียนที่แปรงแห้งทญ.สุดาดวง กฤษฎาพงษ์ คณะทันตแพทยศาสตร์ จุฬาลงกรณ์มหาวิทยาลัย อธิบายให้เข้าใจง่ายๆ ว่า ฟลูออไรด์เป็นแร่ธาตุชนิดหนึ่งที่มีประสิทธิภาพในการป้องกันฟันผุ โดยฟลูออไรด์จะไปสะสมอยู่ในตัวฟันทำให้ผลึกเคลือบฟันแข็งแรงขึ้น ทนต่อกรดที่ทำให้เกิดฟันผุได้มากขึ้น ยังช่วยยับยั้งการละลายตัวของแร่ธาตุที่ผิวฟันและกระตุ้นให้เกิดการสะสมกลับของแร่ธาตุที่ผิวฟันได้ด้วย นอกจากนี้ฟลูออไรด์ยังช่วยยับยั้งการสร้างกรดของแบคทีเรียและยับยั้งการเจริญของแบคทีเรียอีกสาเหตุหนึ่งที่ทำให้ฟลูออไรด์ยิ่งสำคัญกับการป้องกันฟันผุก็คือ พฤติกรรมการกินน้ำตาลของคนไทย ซึ่งเป็นสาเหตุที่สำคัญที่สุดของฟันผุ และฟันผุซ้ำซาก องค์การอนามัยโลก (WHO) แนะนำว่าควรบริโภคน้ำตาลไม่เกินวันละ 25 กรัม หรือ 6 ช้อนชา แต่คนไทยบริโภคน้ำตาลวันละ 104 กรัม หรือ 26 ช้อนชา สูงกว่าถึง 4 เท่าของปริมาณที่แนะนำ ดังนั้น "การแปรงแห้ง" จึงเหมาะสมมากที่สุดสำคัญคนที่เสี่ยงฟันผุจากการกินน้ำตาลหรือของหวาน แต่ในทางกลับกัน หากไม่มีความเสี่ยงฟันผุ หรือคนที่ไม่ชอบกินน้ำตาลเลย การแปรงแห้งก็ไม่มีความจำเป็นก็ได้ จริงอยู่ที่ในน้ำยาบ้วนปากจะมีการผสมฟลูออไรด์เพิ่มเข้าไป แต่ฟลูออไรด์ในน้ำยาบ้วนปากจะมีประโยชน์เมื่อ ฟลูออไรด์จากยาสีฟันถูกละลายไปกับน้ำที่ใช้บ้วนปากหลังการแปรงเปียกไปแล้วแค่นั้น นั่นหมายถึง หากใช้การแปรงแห้งเป็นประจำ ฟลูออไรด์ที่ได้จากยาสีฟันจะทำหน้าที่ได้ดีกว่าฟลูออไรด์จากน้ำยาบ้วนปากด้วยซ้ำดังนั้นน้ำยาบ้วนปากที่ดีที่สุดคือ ฟองยาสีฟันในปากหลังจากการแปรงแห้งเสร็จ ให้จิบน้ำประมาณ 1 ช้อนชาแล้วกลั้วให้ทั่วช่องปาก จากนั้นถึงบ้วนทิ้ง วิธีนี้จะได้รับฟลูออไรด์ที่มีประสิทธิภาพและคุ้มค่าที่สุด ก่อนแปรงแห้ง ควรกำจัดเศษอาหารในช่องปากก่อน ด้วยการใช้ "ไหมขัดฟัน" หรือ "ไม้จิ้มฟัน" ส่วนผู้ที่ประสบปัญหาฟันเก ฟันไม่สบกันตามปกติให้บ้วนน้ำแรงๆเพื่อให้เศษอาหารหลุดออกให้มากที่สุดก่อน จากนั้นเช็ดปากให้แห้ง แล้วค่อยเริ่มแปรงแห้งแทบทุกคนที่ต้องบ้วนปากหลังแปรงฟัน เพราะเข้าใจว่า ไม่ต้องการให้ยาสีฟันอยู่ในปาก เดี๋ยวจะเสี่ยงได้รับสารเคมีอื่นๆ ลงท้องไปด้วย ตามข้อเท็จจริงแล้ว ในสัดส่วนส่วนประกอบของยาสีฟันจะถูกกำหนดโดยสำนักงานองค์การอาหารและยา (อย.) อยู่แล้วว่าปริมาณที่เผื่อการกินลงไปแล้วโดยไม่เป็นอันตรายต่อร่างกาย ข้อมูลทางทันตกรรมจากทั่วโลก "ยังไม่สามารถ" สรุปได้แน่ชัดว่า การแปรงฟัน (แปรงเปียก) 3 ครั้งต่อวัน จะให้ผลด้านความสะอาด ฟันสุขภาพดี ลดอัตราฟันผุ ได้ดีกว่าการแปรงฟัน 2 ครั้งต่อวันแต่ข้อมูลที่สรุปได้ชัดเจนคือ การบ้วนปากด้วยน้ำหลังการแปรงฟัน ทำให้ปริมาณฟลูออไรด์ที่ติดอยู่ที่ผิวฟัน น้อยกว่าอย่างมีนัยสำคัญ เมื่อเทียบกับการแปรงแห้ง ที่ไม่ได้ใช้น้ำบ้วนปากเลย ทันตแพทย์หลายคนบอกเป็นเสียงเดียวกันว่า การทำฟันให้ผู้ที่เข้ามารักษานั้น เหมือนเป็นการแก้ปัญหาที่ปลายเหตุ และแก้เท่าไหร่ก็คงไม่มีวันหมด ถ้าต้นเหตุ เช่น การบริโภคน้ำตาลของคนไทยยังสูง รวมถึงการดูแลช่องปากยังไม่ถูกวิธีและมีประสิทธิภาพมากพอ การแปรงแห้ง ถึงจะอยู่เป็นเรื่องใหม่ ไม่คุ้นชินในสังคมไทย แต่ถ้ามีการรณรงค์ให้ทำกันมากขึ้น ก็จะช่วยแก้ปัญหาต้นเหตุได้ดี การแปรงฟันเป็นเรื่องสุขอนามัยที่ทำเองที่บ้านได้ ทำได้ตลอดทุกวันและทุกวัย อ้างอิง : บทความฟื้นวิชา “แปรงแห้ง” โดย ศ.ดร.ทญ.สุดาดวง กฤษฎาพงษ์ ภาควิชาทันตกรรมชุมชน คณะทันตแพทยศาสตร์ จุฬาลงกรณ์มหาวิทยาลัย จากวารสารวิชาการสาธารณสุข ปีที่ 26 ฉบับเพิ่มเติม 2, กันยายน-ตุลาคม 2560 หน้า 348-359 
จาก "ละคร" สู่ "ร้านขนมไทย" ของ หนุ่มวัย 27 ปี|"ขนมเปียกปูน" จากละคร กลับสร้างเป็นแรงบันดาลใจให้หนุ่มวัย 23 ปี ผันตัวมายึดอาชีพทำขนมไทย กับเอกลักษณ์ที่โดดเด่น เน้นสร้างความแตกต่าง จนทำให้ลูกค้าประทับใจพ่อค้าหนุ่ม แต่งกายชุดผ้าไทย นั่งขายขนมไทยกับพื้น มีที่นั่งเล็กๆ 5-6 ตัว อยู่หน้าร้าน แต่ที่นั่งเหล่านั้นไม่ว่างเว้นจากลูกค้าเลย พ่อค้า แม่ขาย หน้าตายิ้มแย้ม คุยเป็นกันเอง เชิญชวนลูกค้าทั้งให้ลองชิมขนม ทั้งเชิญถ่ายรูปได้ตามสบาย บวกกับหน้าตาของขนมไทยที่น่ากินไปซะทุกอย่าง สร้างจุดสนใจให้คนที่เดินผ่านไปผ่านมาที่ตลาดถนนคนเดิน เมืองนครพนม ไม่ใช่น้อยเราได้มีโอกาสได้พูดคุยกับเจ้าของร้าน น้องจูเนียร์ ณัฐพล บุนนาค อายุ 27 ปี ถึงแนวคิดในการยึดอาชีพนี้ จูเนียร์ เล่าว่า ปัจจุบัน อายุ 27 ปี เป็นคน กทม. แต่กำหนด ใช้ชีวิตอยู่เมืองหลวง ตั้งแต่เด็กจนกระทั่งเรียนจบทำงานออฟฟิศ วันหนึ่งต้องย้ายตามคุณพ่อมาอยู่ที่ จ.นครพนม แต่ชีวิตไม่ได้เป็นไปอย่างที่วางแผนไว้ ต้องกลายเป็นคนตกงานไปโดยปริยายจาก “ขนมเปียกปูน” ของแม่เรณู ใน “ละครกรงกรรม” กลายเป็นแรงบันดาลใจ ให้หนุ่มน้อยวัย 23 ปี ในขณะนั้น เริ่มต้นการทำขนมเปียกปูน ด้วยความรู้ที่เป็นศูนย์ ศึกษาสูตรจาก YouTube ลองผิดลองถูกมาหลายครั้งหลายหน น้อมรับคำติชมของคนในครอบครัวและเพื่อนบ้าน นำไปสู่การพัฒนาสูตรไปเรื่อยๆ กว่าจะได้สูตรที่ลงตัว จนเป็นรสชาติเฉพาะของทางร้านและถูกปากของลูกค้าจากขนมเปียกปูน แค่อย่างเดียว ค่อยเพิ่มจำนวนขึ้นเรื่อยๆ จนปัจจุบันมีขนมที่วางขายหน้าร้าน กว่า 40 ชนิดจากการลงทุนกับขนมเปียกปูนเริ่มต้นแค่ 500-600 บาท ณ วันนี้จูเนียร์ต้องใช้ลงทุนถึงวันละ 30,000 บาท สำหรับการเตรียมวัตถุดิบเพื่อทำขนมไทยกว่า 40 ชนิดต่อวันส่วนราคาก็จะมีเริ่มต้นตั้งแต่ชิ้นละ 10 15 18 บาท จนถึง 35 บาท แล้วแต่ชนิดของขนม ซึ่งจูเนียร์มองว่าเป็นราคาที่ลูกค้าสามารถจับต้องได้ ซึ่งรายได้ต่อวันที่จูเนียร์ได้รับอยู่ที่ประมาณ 10,000 บาทจูเนียร์ เล่าว่า นอกจากรสชาติของขนมที่อร่อย เข้มข้น ไม่หวานจนเกินไป และสดใหม่ ทำวันต่อวัน สิ่งที่สำคัญคือวัตถุดิบที่เป็นส่วนผสม โดยทางร้านจะเลือกวัตถุดิบอย่างดี อย่างเช่นน้ำตาลก็สั่งตรงมาจากเพชรบุรีนอกจากรสชาติขนมไทยที่เป็นเอกลักษณ์เฉพาะตัวของทางร้าน จูเนียร์ก็ได้สร้างเอกลักษณ์ที่แตกต่างจากร้านอื่นด้วยการแต่งกายด้วยชุดไทยกันทุกคน นั่งขายขนมกับพื้นและมีเก้าอี้เล็กๆ ให้ลูกค้าได้นั่งกินที่ร้าน นอกเหนือจากการซื้อกลับบ้านโดยจูเนียร์บอกว่าเป็นการสร้างสัมพันธ์ ได้มีการพูดคุยระหว่างพ่อค้าแม่ค้ากับลูกค้าเพื่อสร้างความเป็นกันเองด้วยรสชาติขนมบวกกับอัธยาศัยดีของพ่อค้าแม่ค้า เป็นจุดสำคัญที่สร้างความประทับใจให้ลูกค้าที่แวะเวียนมาลิ้มลอง “การบอกปากต่อปากของลูกค้า” คือการโปรโมทที่ดีเยี่ยมจูเนียร์ บอกว่า คุณพ่อ คุณแม่ ก็สนับสนุนอยากให้ทำกิจการของตัวเอง และทำในสิ่งที่ชอบ ซึ่งตอนนี้ขายขนมก็สร้างรายได้ที่สามารถดูแลตัวเอง และครอบครัวได้ ซึ่งคุณพ่อและคุณแม่ก็ได้ช่วยทำขนม ทั้งยังช่วยขายด้วย และภูมิใจที่เราสามารถมีร้านซึ่งเป็นที่ชื่นชอบของลูกค้า โดยในอนาคตอยากมีร้านเป็นของตนเอง ที่ลูกค้าสามารถแวะเวียนไปหาได้ทุกวันร้านขนมไทยนี้มีหน้าร้านวางขายตลาดถนนคนเดิน เปิดทุกวันศุกร์ เสาร์ และ อาทิตย์ ที่ใครๆ ก็รู้จักในนาม “ขนมไทยตลาดนัดคนเดิน” ซึ่งจริงๆ แล้วก็ไม่ใช่ชื่อร้าน แต่เป็นชื่อที่ทุกคนย่านนี้ต่างเรียนขานกันจนเป็นชื่อที่ถูกจดจำกันมาตลอด    
“รถไฟลอยน้ำ” กรุงเทพ-เขื่อนป่าสักฯ วันเดียวเที่ยวคุ้ม|one day trip ชม “รถไฟลอยน้ำ” กลางเขื่อนป่าสักชลสิทธิ์ เลือกช๊อปสินค้าพื้นเมือง ดูวิวสันเขื่อน แวะสักการะหลวงปู่ใหญ่ป่าสัก เรียกได้ว่าวันเดียวคุ้มจริงๆ เสาร์-อาทิตย์ที่ผ่านมาเป็นสัปดาห์แรกของปีนี้ ที่ การรถไฟฯ จัดขบวนรถไฟลอยน้ำต้อนรับฤดูกาลท่องเที่ยว กับขบวนรถพิเศษนำเที่ยวเส้นทางกรุงเทพ – เขื่อนป่าสักชลสิทธิ์ จ.ลพบุรี แบบ one day trip หรือ เช้าไปเย็นกลับ ที่จัดทุกวันเสาร์-อาทิตย์ ระหว่างเดือนพฤศจิกายน 2565 – มกราคม 2566เวลาการเดินรถจะเริ่มตั้งแต่หัวลำโพง ในเวลา 06.00 น. และจะแวะรับผู้โดยสารที่สถานีสามเสน บางซื่อ บางเขน หลักสี่ ดอนเมือง รังสิต อยุธยา สระบุรี แก่งคอยตามลำดับ ซึ่งบนรถไฟจะมีเจ้าหน้าที่ประจำขบวนคอยอำนวยความสะดวกให้กับผู้โดยสารส่วนนักท่องเที่ยว มีทั้งมาแบบครอบครัว คู่รัก ลูกพาพ่อแม่เที่ยว หรือใครที่มาคนเดียว รับรองทริปนี้ไม่เหงาแน่นอนส่วนจุดที่เป็นไฮไลน์สำคัญ ก็คือจุดชมวิว “รถไฟลอยน้ำ” กลางเขื่อนป่าสักชลสิทธิ์ ซึ่งจุดนี้เมื่อขบวนรถไฟวิ่งไปตามขอบของอ่างเก็บน้ำ และมองออกไปนอกหน้าต่างจะดูคล้ายกับว่ารถไฟแล่นไปบนผิวน้ำ โดยจุดนี้ขบวนรถจะหยุดกลางสันเขื่อนมีเวลาให้นักท่องเที่ยวได้ชื่นชมกับความงดงาม ประมาณ 20 นาที จากนั้นจะไปยังโคกสลุง ตลาดนัดเล็กๆ บนชานชาลาส่วนใหญ่ก็จะเป็นของในชุมชนอย่างเช่น ข้าวแต๋นน้ำแตงโมของขึ้นชื่อของที่นี่ ผักต่างๆ ที่ ชาวบ้านปลูกเอง รวมถึงผลิตภัณฑ์ชุมชนสินค้าพื้นเมือง OTOP เพื่อให้นักท่องเที่ยวประชาชนได้ชิม ช๊อป ประมาณ 30 นาที ระหว่างรอรถไฟขบวนนำเที่ยวเปลี่ยนหัวขบวน ทั้งนี้ยังกระจายรายได้ให้กับชาวบ้านในพื้นที่อีกด้วยจากนั้นขบวนรถจะพานักท่องเที่ยวมาถึงเขื่อนป่าสักชลสิทธิ์ เวลา 10.35 น. นักท่องเที่ยวสามารถทำกิจกรรมต่าง ๆ ได้ตามอัธยาศัยโดยใช้บริการรถตู้ อัตราค่าบริการท่านละ 70 บาทตลอดเส้นทาง ที่จะนำชมสถานที่ท่องเที่ยว ณ บ้านกล้วย & ไข่ ชมสวนเฟิร์นยักษ์ ป้อนนมลูกวัว จิบกาแฟ ซื้อขอออร์แกนิค และถ่ายรูปกับบรรยากาศที่สวนเฟิร์นยักษ์ไร่ทรัพย์ประยูร นักท่องเที่ยวสามารถเดินเท้าจากสถานี ไปจุดต่างๆ ไม่ว่าจะเป็นทั้งร้านอาหารจากร้านค้าของกลุ่มชุมชนท้องถิ่น หรือ ร้านของฝากมากมายรวมถึงลานพญานาค หรือ จะนั่งรถตัวหนอน โดยใช้เวลาประมาณ 1 ชั่วโมง ในราคา 30 บาทต่อคน โดยรถตัวหนอนจะพาชมวิวสันเขื่อน แวะสักการะพระพุทธรัตนมณีมหาบพิตรชลสิทธิ์มงคลชัย หรือหลวงปู่ใหญ่ป่าสัก อ.วังม่วง จ.สระบุรีและในเวลา 15.30 น. ขบวนรถไฟจะออกจากเขื่อนป่าสักชลสิทธิ์ และหยุด ส่ง ผู้โดยสารตามสถานีต่าง ๆ และจะถึงสถานีกรุงเทพฯ เวลา 18.50 น.นายประลองพล ธิวงศ์ เจ้าหน้าที่อำนวยความสะดวกผู้โดยสารบนรถไฟ กล่าวว่าผู้โดยสารวันที่ 6 พ.ย.65 ประมาณ 850 คน รวมทั้งหมด 17 โบกี้ ซึ่งขณะนี้ตั๋วถูกจองเต็มไปถึงวันที่ 1 ธ.ค. แล้วเนื่องจากนี้มีจำนวนนักท่องเที่ยวและประชาชนต้องการเดินทางกลับรถไฟอีกจำนวนมาก ทางการรถไฟแห่งประเทศไทยและหน่วยงานที่เกี่ยวข้องจะนำข้อมูลไปพิจารณาว่าจะมีการพิจารณาเปิดรถขบวนเที่ยวที่สองหรือไม่นักท่องเที่ยว กล่าวว่า มาท่องเที่ยวกับรถไฟขบวนนี้เป็นครั้งที่สี่แล้ว ประทับใจสถานที่ท่องเที่ยว ทัศนีทิวทัศน์จุดชมวิวรวมทั้งอาหารที่ชาวบ้านนำมาขาย และชอบนั่งรถไฟเล่น และคิดว่ามีโอกาสก็จะมาอีก โดยครั้งนี้จองตั๋วผ่านเว็บของการรถไฟ เพราะสะดวกสามารถเลือกที่นั่งได้เลยขณะที่นักท่องเที่ยวอีกคน ระบุว่า ปีนี้เป็นปีแรกที่ได้มาเที่ยว จองตั๋วผ่านทางเว็บไซต์ตั้งแต่วันที่ 1 พ.ย. และเลือกเดินทางวันนี้ อยากมาเห็นกับตาตัวเอง ประทับใจมาก การเดินทางสะดวกสบาย ถ้ามีโอกาสก็จะมาท่องเที่ยวแน่นอนวันที่ 5-6, 12-13, 19-20, 26-27 พฤศจิกายน 2565วันที่ 3-4, 10-11, 17-18, 24-25 ธันวาคม 2565วันที่ 7-8, 14-15, 21-22, 28-29 มกราคม 2566ขบวนรถดังกล่าว จะไม่มีเดินรถช่วงวันหยุดเทศกาลปีใหม่ (วันเสาร์ที่ 31 ธ.ค.2565 และอาทิตย์ที่ 1 ม.ค. 2566) โดยให้บริการทั้งรถนั่งธรรมดา ชั้น 3 และรถปรับอากาศ ชั้น 2 คิดอัตราค่าโดยสารผู้ใหญ่และเด็กราคาเดียวกัน ดังนี้รถธรรมดา• กรุงเทพ–เขื่อนป่าสักชลสิทธิ์ ไป-กลับ ราคา 330 บาท• สระบุรี/แก่งคอย - โคกสลุง ไป-กลับ ราคา 130 บาท• เขื่อนป่าสักชลสิทธิ์ -กรุงเทพ เฉพาะเที่ยวกลับ ราคา 150 บาทรถปรับอากาศ• กรุงเทพ - เขื่อนป่าสักชลสิทธิ์ ไป-กลับ ราคา 560 บาท• สระบุรี/แก่งคอย - โคกสลุง ไป-กลับ ราคา 260 บาท• เขื่อนป่าสักชลสิทธิ์ - กรุงเทพ เฉพาะเที่ยวกลับ ราคา 250 บาทผู้สนใจสามารถติดต่อซื้อตั๋วโดยสารล่วงหน้า ได้หลากหลายช่องทาง ได้แก่ 1. สถานีรถไฟทั่วประเทศ  3.เว็บไซต์ railway.co.th  2.ระบบ D-Ticket 4. Call Center 1690 ข่าวที่เกี่ยวข้อง : แกลเลอรี : “รถไฟลอยน้ำ” กรุงเทพ-เขื่อนป่าสักฯ วันเดียวเที่ยวคุ้ม
วันสุดท้าย! ร่วมโหวต 4 สุดยอดเมนูอาหารอนาคต รับเอเปค 2022|ชวนร่วมค้นหา 4 ทีมสุดท้าย ตัวแทนประเทศไทยรังสรรค์เมนูอาหารอนาคต ภายใต้เเนวคิด BCG โชว์ศักยภาพ Soft Power ไทย จาก 21 จานเด็ด ภายใต้คอนเซ็ปต์ “Plate to Planet” วันนี้โหวตวันสุดท้ายแล้ววันนี้ (13 พ.ย.2565) รัฐบาลเชิญชวนประชาชนร่วมโหวตเมนูอาหารอนาคต ในงาน Plate to Planet จานนี้เพื่อสิ่งแวดล้อม โดยเมนูอาหารที่ผ่านเข้ารอบ 21 ทีมสุดท้าย จากผู้ประกวดกว่า 2,000 ทีม ชมเมนูอาหารและร่วมโหวตได้ที่ www.futurefoodapec.com ถึงวันนี้เท่านั้นกิจกรรมนี้เป็นส่วนหนึ่งของโครงการ APEC Future Food for Sustainability เพื่อค้นหาสุดยอดเมนูอาหารอนาคต จาก Start Up ไทย ไปต่อยอดทางธุรกิจและขับเคลื่อนอุตสาหกรรมอาหารอนาคตไทยสู่ตลาดโลกโดย 4 ทีมที่คะแนนสูงสุด จะได้รับทุนการศึกษา และทุนสำหรับต่อยอดธุรกิจกับหน่วยงานรัฐหรือเอกชน มูลค่ารางวัลรวมกว่า 2.5 ล้านบาททีมที่ 1 Thai Style Noodle with OmegaBalaz Sauce ทีมที่ 2 บะหมี่กึ่งสำเร็จรูปจาก microalgeaทีมที่ 3 Green Curry Probiotic Bowl : ข้าวเขียวหวานแห้งโพรไบโอติกส์ทีมที่ 4 พืชพันบุกร้านก๋วยเตี๋ยวทีมที่ 5 ขนมไข่ผำชูกำลัง Wolffia Power Energy Dessertทีมที่ 6 คาร์โบนาร่าด้วยไข่จากพืช (Vegan Cabonara)ทีมที่ 7 Healthy zaru ramen with Plant Based Croquettesทีมที่ 8 ขนมชั้นในอนาคต-ขนมชั้นสูตรลดน้ำตาล เสริมใยอาหารและโพรไบโอติกทีมที่ 9 เมนูห่อหอมดวงใจ (ห่อหมก Vegan Ready to Eat)ทีมที่ 10 Grinch - Kale Passionfruit ทีมที่ 11 โครเก็ตพะแนงแพลนเบสทีมที่ 12 แค๊บ แค๊บ 8 เซียน (เมนูของว่าง)ทีมที่ 13 ข้าวถั่วลูกไก่ยำปักษ์ใต้ ผัก 5 สีทีมที่ 14 Pudding For Full Liquid iet Patients Energy Plus+ทีมที่ 15 ซาชิมิคอลลาเจนจากเกล็ดปลา ผสานคุณค่าไฮยารูรอนิคจากเห็ดหูหนูขาวทีมที่ 16 ข้าวหลากรส (Re-rice)ทีมที่ 17 เมี่ยงคำมอร์มิตร(เป็นมิตรต่อคน สัตว์และสิ่งแวดล้อม)ทีมที่ 18 ดิปปู รู้งี้กินตั้งนานแล้ว Brain-friendly curry dripทีมที่ 19 ขนมหนุมเงินหนุนทองทีมที่ 20 ProTim Magketทีมที่ 21 Plant-Based EGGFastที่มา : Futurefoodapec.com, กรมประชาสัมพันธ์
ไปหรือยัง? "Thailand Board Game Show 2022" งานประจำปีชาวบอร์ดเกม|"Thailand Board Game Show 2022" อีเวนต์งานประจำปีชาวบอร์ดเกมที่รวบรวมไว้ทั้งผู้ผลิต นักออกแบบ นักรีวิว และสถาบันการศึกษา ที่จะมาตั้งบูธ กางโต๊ะเป็นพื้นที่ให้ทุกคนได้ลองเล่นบอร์ดเกมกันในงาน และเป็นโอกาสเปิดตลาดสำหรับนักออกแบบหน้าใหม่ช่วงวันหยุดเสาร์-อาทิตย์นี้ ใครที่ยังไม่มีแพลนไปไหน หากแวะเวียนกันไปที่ตึก SiamScape ชั้น 9 อาจติดอกติดใจ โดยเฉพาะชาวบอร์ดเกมกับงาน "Thailand Board Game Show 2022" ที่ได้รวบรวมทั้งผู้ผลิต นักออกแบบ สถาบันการศึกษามาตั้งโต๊ะกางอุปกรณ์ชวนทุกคนได้สนุกไปกับเกมต่าง ๆ พร้อมกับบูธจำหน่ายบอร์ดเกมฝีมือคนไทยในราคาพิเศษมากมาย และเวทีเสวนาขนาดย่อมจากคนในแวดวงบอร์ดเกมเพื่อให้ได้รู้จักและเข้าใจกิจกรรมนี้กันมากขึ้น"มิลค์ - พุฒิพร ลีลานิตย์กุล" จาก TVmunk ในฐานะผู้จัดงาน บอกกับไทยพีบีเอสออนไลน์ว่า งาน Thailand Board Game Show เริ่มต้นขึ้นจากความรู้สึกที่อยากมอบรางวัลให้นักออกแบบบอร์ดเกมที่พยายามและมุ่งมั่นจนสร้างสรรค์ผลงานที่ยอดเยี่ยมออกมาสู่ตลาดได้ ในปีต่อมาได้มีการเพิ่มกิจกรรมเพื่อให้บุคลากรในแวดวงการบอร์ดเกมมารู้จักและแลกเปลี่ยนประสบการณ์กัน และในปีนี้นับว่าเป็นการจัดงานออนไซต์ปีที่ 3 สเกลงานที่ใหญ่ขึ้นก็มาพร้อมกับกิจกรรมที่เพิ่มมากขึ้น แต่ยังคงเอกลักษณ์เดิมอย่างเกม puzzle ไขปริศนาที่ไม่ว่าใครมางานนี้ก็ต้องได้เล่นเอาไว้นอกจากได้ซื้อและเล่นบอร์ดเกมแล้ว ภายในงานยังมีวงเสวนาประเด็นต่าง ๆ ให้ได้ฟังกันทั้ง 3 วัน ทั้งเสวนากับ "ครูทอม" เจ้าของสำนักพิมพ์ Avocado Books ที่มาพูดคุยถึงการทำหนังสือ ซึ่งเมื่อมองกลับมาในแวดวงบอร์ดเกมที่เป็นกระดาษเหมือนกันอนาคตของสิ่งเหล่านี้จะเป็นอย่างไรในยุคดิจิทัล หรือการเสวนาของทีม Boardgame Designer Thailand ที่นำตัวแทนนักออกแบบบอร์ดเกมไทยที่ได้ไปงานอีเวนต์บอร์ดเกมที่ใหญ่ที่สุดในโลกที่เยอรมนีมาแชร์ประสบการณ์กันด้วยมิลค์ - พุฒิพร คาดว่างาน Thailand Board Game Show 2022 นี้จะมีผู้คนเดินทางมาร่วมงานไม่ต่ำกว่าวันละ 500 คน จากกระแสบอร์ดเกมที่เป็นที่รู้จักมากขึ้น และคาดว่าเงินจะสะพัดมาก เพราะเป็นช่วงใกล้เทศกาลปลายปีที่ร้านต่าง ๆ ลดราคาเป็นพิเศษ ทำให้คนที่มาเดินอาจตัดสินใจซื้อไปเป็นของฝากเพื่อกลับไปเล่นกับครอบครัวในช่วงปีใหม่ด้วยบรรยากาศภายในงานมีผู้คนทยอยเดินทางมาต่อเนื่องตลอดทั้งวัน มีตั้งแต่เด็กเล็กที่จูงมือมากับผู้ปกครอง กลุ่มนักศึกษาที่มากับเพื่อน ๆ ไปจนถึงผู้สูงอายุที่มากับหลาน หรือสะพายกระเป๋ามาคนเดียว สะท้อนให้เห็นถึงความสนุกของบอร์ดเกมที่ไม่จำกัดอายุได้เป็นอย่างดีรุ้งตะวัน เกษรโกมล วัย 60 ปี ที่เพิ่งเริ่มเข้าสู่วงการบอร์ดเกมหลังจากลูกชายชักชวนให้เล่นด้วยกันยามว่าง เมื่อได้ลองเล่นแล้วกลับตกหลุมรักบอร์ดเกมเข้าอย่างจัง จนต้องติดตามรายชื่อบอร์ดเกมใหม่ ๆ แล้วเดินทางมาเลือกซื้อในงานนี้ด้วยตัวเอง เพราะนอกจากความสนุกแล้ว ผู้เล่นรุ่นใหญ่คนนี้มองว่า เป็นการฝึกสมองและเสริมสร้างความสัมพันธ์กับคนในครอบครัวได้ดีอีกด้วย เช่นเดียวกับ วรินทร บุญเฉลิมวิเชียร นักศึกษาชั้นปีที่ 3 ที่เดินชมงานนานกว่า 7 ชั่วโมง เพราะสนใจบอร์ดเกมมาสักระยะ เมื่อได้ลองมาเดินชมและเล่นบอร์ดเกมในงานหลายเกมก็ทำให้รู้สึกสนุกจนไม่อยากกลับ นอกจากความสนุกแล้วยังทำให้เธอได้รู้ว่าบอร์ดเกมยังมีอีกหลายประเภท โดยเฉพาะบอร์ดเกมให้ความรู้ จึงเตรียม Pocket Money มาซื้อบอร์ดเกมไปฝากน้องตัวเล็กที่บ้านด้วย โดยหวังว่าจะช่วยพัฒนาทักษะผ่านความสนุกของบอร์ดเกมสำหรับผู้เล่นแล้วงานอีเวนต์บอร์ดเกมนับว่าเป็นโอกาสทองสำหรับการช้อปปิงในราคาพิเศษ ขณะที่ฝั่งนักออกแบบเองก็นับว่าเป็นโอกาสสำคัญในการเปิดตลาด โปรโมตผลงาน อย่างบอร์ดเกม SPOKETiFY เกมคำศัพท์ภาษาอังกฤษของ "กำปุ๊ง" จาก MII2 Games ก็ได้มาตั้งโต๊ะให้ผู้เข้าร่วมงานได้ทดลองเล่นผลงานบอร์ดเกมทำมือ ซึ่งมีอุปกรณ์ต่าง ๆ ทั้งคู่มือการเล่น การ์ดตัวอังษร แผ่นหมวดหมู่ เหรียญโทเคน และบอร์ดเตรียมไว้ให้สำหรับกติกาการเล่นที่เน้นความง่ายและสนุกนั้น เริ่มต้นด้วยแผ่นหมวดหมู่คำ 1 แผ่นซึ่งมี 2 หมวดหมู่เขียนอยู่บนพื้นสีดำและเขียวอย่างละครึ่ง ผู้เล่นจะสุ่มหยิบการ์ดขึ้นมา เมื่อเปิดดูแล้วพบว่าเป็นตัวอักษรภาษาอังกฤษตัวไหน พื้นการ์ดเป็นสีอะไร ก็ให้ตอบคำศัพท์ที่ขึ้นต้นด้วยตัวนั้นในหมวดหมู่ที่มีพื้นสีเดียวกันให้ถูกต้อง โดยมีเวลาจำกัด 45 วินาทีต่อครั้งทั้งนี้ "กำปุ๊ง" บอกกับไทยพีบีเอสออนไลน์ว่า แม้งานในวันนี้จะยังไม่มีใครสั่งซื้อบอร์ดเกมของเขาแม้แต่คนเดียว แต่นี่คือจุดเริ่มต้นของโอกาสที่อย่างน้อยก็มีคนได้ลองเล่น และรู้จักเกมของเขาเพิ่มขึ้น แม้จะขาดทุนแต่ก็ไม่เคยเสียดายที่ได้ทำสิ่งที่ตัวเองรัก คือ การสร้างบอร์ดเกมที่เล่นง่าย สนุก และได้สาระเพื่อให้คนทุกเพศ ทุกวัยเข้าถึงได้
วันหยุดเอเปค คนกรุงเทพฯ เที่ยวภูกระดึงสัมผัสลมหนาว|คนกรุงเทพฯ หยุดเอเปคเดินทางเที่ยวภูกระดึง สัมผัสลมหนาวและชมทะเลหมอก กลับมาทำงานหลังประชุมเสร็จสิ้นวันนี้ (16 พ.ย.2565) นายอดิสร เหมทานนท์ หัวหน้าอุทยานแห่งชาติภูกระดึง เปิดเผยว่า มีนักท่องเที่ยวขึ้นพักบนภูกระดึงจำนวน 500 คน โดยจองคิวผ่านแอปพลิเคชัน QueQจากการสอบถามพบว่า ส่วนใหญ่เดินทางมาจากกรุงเทพมหานคร เนื่องจากเป็นวันหยุดยาว ที่ ครม.เห็นชอบให้วันที่ 16-18 พ.ย. เป็นวันหยุดราชการกรณีพิเศษ เฉพาะในเขตกรุงเทพมหานคร นนทบุรี และสมุทรปราการ เนื่องจากมีการประชุมความร่วมมือทางเศรษฐกิจในเอเชีย-แปซิฟิก (APEC 2022)นายอดิสร กล่าวว่า ช่วงนี้เข้าสู่ฤดูหนาวอย่างเต็มตัวแล้ว มีหมอกในช่วงเช้า อากาศเย็นสบาย ตามยอดภูต่าง ๆ จะมีทะเลหมอกและดอกไม้ป่ากำลังชูช่อต้อนรับนักท่องเที่ยวทั้งนี้ การท่องเที่ยวบนภูกระดึงทางอุทยานฯ ยังคงรูปแบบการเดินป่าแบบ New normal ซึ่งยังสามารถรองรับนักท่องเที่ยวแบบ Walk in ได้อีก 600 คนต่อวันน.ส.เอมอร สารพล นักท่องเที่ยวจากกรุงเทพฯ กล่าวว่า เป็นโอกาสดีที่รัฐบาลให้เป็นวันหยุดยาว จึงชวนเพื่อนมาเที่ยวภูกระดึง ซึ่งจะพักแรม 3 วัน และเดินทางกลับกรุงเทพฯ หลังประชุมเอเปคเสร็จสิ้นสำนักโรคจากการประกอบอาชีพและสิ่งแวดล้อม เปิดเผยว่า หนาวขนาดไหนก็ไม่ควรผิงไฟในเต็นท์ เพราะอาจทำให้สำลักควัน เต็นท์ไหม้ ขาดอากาศหายใจ และเสียชีวิต เนื่องจากควันไฟมีสารพิษต่าง ๆ เช่น Carbon Monoxide, Carbon Dioxide เป็นต้น หากสูดดมนาน ๆ อาจเป็นเหตุให้เกิดผลเสียต่อร่างกายได้อ่านข่าวที่เกี่ยวข้องวันแรกหยุดยาวเอเปค "สนามบินดอนเมือง" คนทยอยเดินทางไทยเจ้าภาพ "เอเปค 2022" ประเทศ - ปชช.ได้รับประโยชน์อะไรบ้างเอเปค 2022 ประชุม จนท.อาวุโส สรุปเรื่องสำคัญส่งต่อเวทีผู้นำ
วันนี้ที่รอคอย! 25 ปี "ซาโตชิ" คว้าแชมป์โลกโปเกมอน|วันนี้ที่รอคอย! แฟน ๆ ร่วมยินดี "ซาโตชิ" ตัวเอกอนิเมะชื่อดัง Pokemon คว้าแชมป์ Pokemon World Championship กลายเป็นโปรเกมมอนเทรนเนอร์ที่แข็งแกร่งที่สุด หลังออกอากาศตอนแรกเมื่อ 25 ปีก่อน สำนักข่าวต่างประเทศ รายงานว่า ซาโตชิ หรือ Ash Ketchum ตัวเอกการ์ตูนอนิเมะชื่อดัง Pokemon ได้รับรางวัล Pokemon World Championship ทำให้แฟน ๆ ทั่วโลกต่างร่วมแสดงความยินดีกับซาโตชิที่กลายเป็นโปเกมอนเทรนเนอร์ที่แข็งแกร่งที่สุดในโลกหลังจากใช้เวลามานานกว่า 25 ปี นับตั้งแต่การออกอากาศตอนแรกภาพ : @Pokemonภาพ : @Pokemonบัญชี @Pokemon ทวิตเตอร์ทางการของอนิเมะเรื่องดังได้ทวีตข้อความพร้อม Gif เพื่อแสดงความยินดีกับ "ซาโตชิ" อย่างเป็นทางการ โดยมียอดรีทวีตและยอดกดหัวใจหลักแสนครั้ง สำหรับการ์ตูนเรื่อง Pokemon มีต้นกำเนิดมาจากวิดีโอเกมก่อนจะพัฒนามาเป็นอนิเมะที่ฉายมายาวนานกว่า 1,200 ตอน ที่บอกเล่าการเดินทางของซาโตชิ กับการค้นหาโปเกมอน เพื่อเป็นโปเกมอนมาสเตอร์ ตั้งแต่ปี 1997 ซึ่งทำให้เขาได้พบกับ "ปิกาจู" (Pikachu) เจ้าหนูไฟฟ้าในวันครบรอบอายุ 10 ขวบในช่วง 25 ปีที่ผ่านมา ผู้ชมต่างเฝ้าดูการต่อสู้และฝึกซ้อมของซาโตชิ และร่วมลุ้นให้เขาประสบความสำเร็จในฐานะโปเกมอนเทรนเนอร์ที่แข็งแกร่งที่สุดนอกจากอนิเมะแล้ว โปเกมอนยังประสบความสำเร็จและเป็นที่รู้จักในเกมบอยดั้งเดิมของญี่ปุ่นรวมถึงการสะสมเกมการ์ด และมีการสร้างภาพยนตร์มากกว่า 20 เรื่อง รวมถึงผลิตสินค้ามากมายออกมาให้ได้เล่นและสะสมกัน และ Pokémon GO เกมมือถือออนไลน์ที่ฮิตเล่นกันไปทั่วโลก และล่าสุด ยังมีเกมโปเกมอนภาคใหม่ คือ Scarlet และ Violet ใน Nintendo Switch อีกด้วยที่มา : BBC
เปิดใจ "ฝ้าย-พรประภา" จากแม่ค้าเสื้อผ้ามือสองสู่คนไทยคว้าที่ 1 ประกวดเค้กเวทีระดับโลก|เสียงชื่นชม "ฝ้าย - พรประภา แสงเลิศ" ดังจากไทยถึงเบลเยียม หลังสามารถคว้าอันดับ 1 ในการแข่งขันทำเค้กรายการ Cake Star International Competition ที่มีผู้ท้าชิงจากทั่วโลกมาได้ แต่กว่าจะถึงวันนี้ชีวิตเธอไม่ได้โรยด้วยกลีบกุหลาบ กลายเป็นกระแสชื่นชมในสื่อสังคมออนไลน์ หลัง ฝ้าย - พรประภา แสงเลิศ วัย 28 ปี คว้ารางวัลชนะเลิศจากการแข่งขันทำเค้ก ในรายการ Cake Star International Competition หมวด Sculpture Figure หรือ ปั้นโมเดลจากน้ำตาลล่าสุด ฝ้าย - พรประภา ให้สัมภาษณ์กับไทยพีบีเอสออนไลน์จากเบลเยียม เกี่ยวกับเส้นทางการทำเค้กที่กว่าจะถึงวันนี้ไม่ได้โรยด้วยกลีบกุหลาบ หากย้อนกลับไปเมื่อ 7-8 ปีก่อน เธอยึดอาชีพขายเสื้อผ้ามือสองเพื่อหารายได้ แต่กลับไปได้ไม่สวย รวมทั้งในเวลานั้นเธอได้กลายเป็น Single Mom ทำให้ต้องพยายามหาอาชีพที่ทำเงินและเลี้ยงลูกในเวลาเดียวกันได้ ช่วงนั้นราวกับเป็นพรหมลิขิตที่ทำให้ฝ้าย พรประภา เลื่อนเฟซบุ๊กไปพบโพสต์จากสมาชิกในกลุ่มทำเค้กซึ่งได้ข้อมูลทั้งสูตรทำเค้ก ทำขนม และประสบการณ์ต่าง ๆ วันนั้นจึงเป็นครั้งแรกที่เธอตัดสินใจว่าอยากทำขนมขาย แต่ข้อจำกัดที่เกิดขึ้นทันทีที่คิดคือเธอไม่มีความรู้ และเงินทุน หลังจากพยายามพูดคุยกับครอบครัวมานาน สุดท้ายแม่ของฝ้ายได้ให้เตาอบเล็ก ๆ และเครื่องตีขนมมาเป็นต้นทุน เธอเริ่มต้นทำขนมชิ้นแรกทันที แต่คุกกี้ที่ออกมาจากเตาอบกลับไหม้เกรียม เมื่อลองทำขนมปังก็แข็งจนกินไม่ได้ อนาคตที่สดใสเริ่มมืดมน จนไม่กล้าทำขนมอีกและปล่อยอุปกรณ์ทิ้งไว้หลายเดือนกระทั่งวันหนึ่งพี่สะใภ้ได้เดินมาบอกว่า อยากกินบราวนี่ และอยากให้ทำบราวนี่ในวันเกิดของหลาน ฝ้ายลุกขึ้นมาจับแป้งเตรียมน้ำตาลอีกครั้ง แม้จะทำบราวนี่รอบแรกออกมาไหม้ แต่ครั้งนี้เธอไม่ยอมแพ้ ลองทำอีกครั้งและอีกครั้งจนกลายเป็นบราวนี่ที่ให้คนในครอบครัวกินได้ จากนั้นก็ปรับสูตรให้ลงตัวเป็นสูตรของตัวเองก่อนนำออกขายให้คนทั่วไปเพื่อหารายได้  ฝ้าย เริ่มต้นการจากลงเรียน Workshop น้ำตาลปั้นที่กรุงเทพฯ ซึ่งเป็นการเรียนที่ทำให้ได้รู้จักน้ำตาลฟองดองต์ (Fondant Sugar) และได้รู้ว่าการทำเค้กนั้นสามารถต่อยอดไปเป็นงานศิลปะอื่น ๆ ได้ หลังกลับจากคลาสเรียนวันนั้น เธอได้ศึกษาค้นคว้า และลงเรียนตั้งแต่คลาสเริ่มต้นไปจนถึงขั้นตอนที่ยากที่สุด แต่เมื่อเรียนจบคอร์สแล้วกลับมาอยู่บ้านที่ จ.ภูเก็ต กลับไม่ได้ใช้ความรู้และได้ฝึกมือเพราะเค้กที่ทำจากน้ำตาลฟองดองต์นั้นมีราคาค่อนข้างแพงต่อมาวันหนึ่งเมื่อ 4 ปีก่อน ฝ้ายได้ย้ายไปอยู่ที่ประเทศเบลเยียมกับสามี และได้ไปฝึกฝนฝีมือการทำเค้กเพิ่มเติมกับแม่สามีที่ชื่นชอบการทำเค้ก และมีงานอดิเรกคือการเก็บสะสมอุปกรณ์ทำเค้ก ซึ่งอุปกรณ์เหล่านั้นได้กลายเป็นสมบัติล้ำค่าของเธอในปัจจุบัน พร้อม ๆ กับการค้นคว้าข้อมูลการทำเค้กน้ำตาลปั้นเพิ่มเติมจากทั้งคอร์สเรียนออนไลน์และหนังสือต่าง ๆ เมื่อเริ่มจับจุดตัวเองได้ก็ต่อยอดมาจนถึงทุกวันนี้สำหรับการแข่งขันในรายการ Cake Star International Competition เริ่มสนใจตั้งแต่ปี 2564 หลังเพื่อนชาวฟิลิปปินส์ที่ติดตามผลงานมานานชนะเลิศการแข่งขันในหมวด Sculpture Figure ปีนี้จึงตัดสินใจลงแข่งขันเพราะเป็นรายการออนไลน์ที่ไม่จำเป็นต้องจนชิ้นงานไปให้กรรมการตรวจสอบ เพียงใช้ภาพและวิดีโอทุกมุมของชิ้นงานโดยไม่ผ่านการรีทัชส่งไปเท่านั้น และด้วยกติกานี้ทำให้มีผู้คนส่งผลงานเข้าประกวดจากทั่วโลกกว่า 400 คนภาพ : Saenglert Ponprapaภาพ : Saenglert Ponprapaผลงานที่ฝ้าย ส่งเข้าประกวดมีชื่อว่า "A lady from the hell" หรือ สาวน้อยจากนรก เพราะว่าส่วนตัวเป็นคน จ.ภูเก็ต และเติบโตมากับพิธีถือศีลกินผัก ทุกปีครอบครัวจะพาไปไหว้ศาลเจ้า ทำให้ได้เห็นองค์ปั้นของเทพต่าง ๆ บนโต๊ะบูชา แต่ประทับใจและศรัทธาเทพธิดาองค์หนึ่งมาก คือ องค์หยกลื้อเหนียวเหนียว ที่ตั้งอยู่กับองค์เจ้าแม่กวนอิม จึงได้กลับมาค้นคว้าข้อมูล ประวัติเพิ่มเติมแล้วพบว่า ท่านเป็นบุตรสาวของพญามังกร ซึ่งองค์หยกลื้อเหนียวเหนียวนับว่าเป็นแรงบันดาลใจสำหรับผลงานชิ้นนี้ และนี่คือเหตุผลที่บนชิ้นงานมีเทพธิดาและมังกรอยู่ด้วยกัน ทั้งนี้ ฝ้าย ทิ้งท้ายกับไทยพีบีเอสออนไลน์ว่า หลังจากคว้าอันดับ 1 ในการแข่งขันมาได้ ก็รู้สึกดีใจมาก และอยากขอบคุณทุกคนที่ชื่นชอบผลงานที่ออกมา ทุกคำยินดีทำให้รู้สึกหายเหนื่อยกับสิ่งที่พยายามมาโดยตลอด และดีใจที่ได้พรีเซนต์ผลงานตัวเองในนามคนไทยคนหนึ่งภาพ : Saenglert Ponprapaภาพ : Saenglert Ponprapa 
ออกมาเต้น! swing dance โยกย้าย ส่าย เอว ในสวน พื้นที่สร้างสัมพันธ์|เมื่อการเต้น swing dance ไม่ใช่เพียง เพื่อความสนุก แต่ยังเป็นพื้นที่ ในการสร้างความสัมพันธ์ใหม่ๆ และเปิดประสบการณ์ในการเรียนรู้ที่หลากหลายที่ไม่จำกัดแค่ คนหนุ่มสาว แต่ยังเปิดโอกาสให้กับคนทุกวัยได้ทำกิจกรรมร่วมกันกลับมาโยกย้าย ส่าย เอว ให้หายคิดถึงกันอีกครั้ง กับภาพบรรยากาศที่เต็มไปด้วยเสียงหัวเราะและสเต็ปแดนซ์น่ารักๆ งาน Swing in the Park 4Swing in the Park 4 ที่สวนรถไฟ ในยามเย็นของวันที่ 13 พ.ย. มีประชาชนให้ความสนใจ เป็นอย่างมาก ต่างพากันมาร่วมกิจกรรมทั้งมาแบบครอบครัว เพื่อน แฟน หรือ มาคนเดียว ก็ล้วนแล้วเต็มไปด้วยเสียงหัวเราะ กับบรรยากาศที่ล้อมไปด้วยเสียงเพลงและธรรมชาติไทยพีบีเอสออนไลน์ ได้พูดคุยกับ ดร.ปิยพงษ์ พรมนนท์ อายุ 33 ปี อาจารย์ประจำโรงเรียนสาธิต มศว ประสานมิตร หนึ่งในผู้ที่พาครอบครัวมาร่วมในกิจกรรม คือ คุณแม่ราศี พรมนนท์ อายุ 62 ปี ได้พูดถึงกิจกรรมการ Swing in the Park 4 ว่าขณะที่คุณแม่ราศี ก็ได้เล่ามากิจกรรมดังกล่าวนอกจากจะสร้างความสุขให้กับคนมาร่วมงานแล้ว ยังเป็นตัวเชื่อมและกระชับความสัมพันธ์ในครอบครัว มีกิจกรรมที่ได้ทำร่วมกันมากขึ้น และทำให้ ผู้สูงอายุได้แลกเปลี่ยนเสียงหัวเราะกับลูกหลาน ผ่านการเต้นสวิงประกอบเพลงย้อนยุคสไตล์ ยุค 90's รวมถึงได้ใช้โอกาสนี้ออกกำลังกาย ภาพบรรยากาศที่เห็นในงาน มันช่างอบอุ่นใจ เป็นกิจกรรมที่น่ารักมาก ที่เราได้เห็น ลูกจับมือแม่ และเต้นไปพร้อมๆ กันด้าน คุณเมย์ อายุ 25 ปี และ คุณเดซี่ อายุ 27 ปี เป็นผู้ที่มาร่วมกิจกรรม ที่เป็นวัยรุ่น ที่หลงรักในการเต้นและเสียงเพลง ยุค 90'sนอกจากนี้กิจกรรมดังกล่าวยังถือเป็นพื้นที่เปิดโอกาสในการแสดงออก ให้กับนักเต้นตัวน้อยๆ ได้ออกสเต็ปแดนซ์น่ารักๆ พร้อมจับมือผู้ปกครอง โยกย้าย ส่าย เอว กันอย่างสนุกท่ามกลางธรรมชาติและเสียงเพลง อย่างน้องลัน อายุ 7 ขวบ บอกกับเราว่า นอกเหนือจากการเต้นแล้ว ยังมีผู้คนที่ไม่ใช่ขาแดนซ์มานั่งรับลมชมภาพผู้คนที่มีชีวิตชีวาบนสนามหญ้าเขียวขจีท่ามกลางเสียงเพลงอันไพเราะอีกด้วย ถือเป็นอีกหนึ่งบรรยากาศในเมืองที่สวยงาม สร้างสรรค์ และสร้างสีสันให้กับเมืองงานนี้เกิดจากความร่วมมือกันระหว่างสำนักวัฒนธรรม กีฬา และการท่องเที่ยว กรุงเทพมหานคร โดย กองการสังคีต และ The Stumbling Swingout กับ DJ Donut นอกจากนี้ยังมีการสอนเต้นสวิงแบบมือใหม่ ซึ่งกิจกรรมทั้งหมดประชาชนสามารถเข้าร่วมฟรี ไม่มีค่าใช้จ่าย      
เริ่มแล้ว! "เทศกาลล่าปลาบึก" ประเดิมตัวใหญ่สุด 173 กก. ราคาพุ่ง|หน่วยป้องกันและปราบปรามประมงน้ำจืดเขื่อนแก่งกระจาน เปิดเทศกาลล่าปลาบึกเขื่อนแก่งกระจาน กำหนดระยะเวลา 2 เดือน จับได้ไม่เกิน 50 ตัว เปิดล่า 2 วันจับได้แล้ว 14 ตัว ปีนี้ราคาดีปรับเพิ่มจากปีก่อน สูงสุดขายกิโลกรัมละ 300 บาท ตัวใหญ่สุดจับได้ 173 กิโลกรัมวันนี้ (22 พ.ย.2565) นายอลงกรณ์ พลบุตร ที่ปรึกษารัฐมนตรีว่าการกระทรวงเกษตรและสหกรณ์ ลงพื้นที่เขื่อนแก่งกระจาน อ.แก่งกระจาน จ.เพชรบุรี เพื่อดูการล่าปลาบึกของพรานปลาบึก ในช่วงเทศกาลล่าปลาบึกเขื่อนแก่งกระจานซึ่งหน่วยป้องกันและปราบปรามประมงน้ำจืดเขื่อนแก่งกระจาน เปิดเทศกาลล่าปลาบึกเขื่อนแก่งกระจาน ตั้งแต่วันที่ 20 พ.ย. 2565 - 20 ม.ค. 2566 รวมระยะเวลา 2 เดือนโดยอนุญาตให้จับปลาบึกได้แค่ 50 ตัวเท่านั้น อย่างไรก็ตาม หากจับได้ครบ 50 ตัว ก่อนถึงวันที่ 20 ม.ค. 2566 ให้ถือเป็นการสิ้นสุดเทศกาลล่าปลาบึกเขื่อนแก่งกระจานทันทีปัจจุบันเขื่อนแก่งกระจาน มีพรานล่าปลาบึกอยู่ 34 ราย ปลาบึกที่ล่าได้ตัวใหญ่ที่สุดในปีนี้ น้ำหนัก 173 กิโลกรัม เล็กที่สุดน้ำหนัก 50 กิโลกรัม ปลาบึกที่จับได้จะมีแม่ค้ามารับซื้อ หากเป็นปลาตายรับซื้อกิโลกรัมละ 110 บาท ปลาเป็นส่งบ่อตกปลา(ฟิชชิ่งปาร์ก) ราคากิโลกรัมละ 300 บาทอย่างไรก็ตาม ให้ผู้ที่จับปลาบึกได้ 1 ตัว ต้องปล่อยลูกปลาบึกกลับคืนเขื่อนแก่งกระจาน 500 ตัว และห้ามล่าปลาบึกในช่วงนอกเทศกาลทั้งนี้ ปี 2564 จับปลาครบ 50 ตัว น้ำหนักสูงสุด 182 กิโลกรัม ปีนี้เปิดล่าแค่ 2 วัน สามารถจับปลาบึกได้ที่น้ำหนัก 173 กิโลกรัมอ่านข่าวเพิ่มเติมเกิดระเบิดบริเวณแฟลตตำรวจ สภ.เมืองนราธิวาส ตร.เจ็บหลายนาย"สุทิน" ชี้ 2 ป. แยกกันเดินทำการเมืองผันผวนผลชันสูตรศพหญิงในตู้แช่ไก่ ไร้ร่องรอยทำร้าย-ยังไม่รู้สาเหตุตาย
เด็กไทย คว้าแชมป์โลก โอลิมปิกหุ่นยนต์ระดับนานาชาติ ที่เยอรมัน|เด็กไทยเจ๋ง สร้างชื่อเสียง คว้าแชมป์โลก การแข่งขันโอลิมปิกหุ่นยนต์ WORLD ROBOT OLYMPIAD ที่เยอรมนี ขณะที่ นายกฯ แสดงความยินดีวันนี้ (21 พ.ย.2565) นักเรียนไทยที่ไปแข่งขัน รายการโอลิมปิกหุ่นยนต์โลก หรือ WORLD ROBOT OLYMPIAD ระดับนานาชาติ ที่ เมืองดอร์ทมุนด์ ประเทศ เยอรมนี ระหว่างวันที่ 17 - 19 พ.ย.2565 ที่ผ่านมา เดินทางกลับถึง ท่าอากาศยานสุวรรณภูมิ ช่วงเช้าวันนี้ หลังคว้ามาได้ 2 รางวัลจากรายการนี้ผู้อำนวยการ สำนักวิศวกรรมและการผลิตสื่อ องค์การพิพิธภัณฑ์วิทยาศาสตร์แห่งชาติ กระทรวงการอุดมศึกษา วิทยาศาสตร์ วิจัยและนวัตกรรม เปิดเผยว่า การแข่งขันรายการนี้ไม่เกินความคาดหวัง เนื่องจาก เด็กๆมีความมุ่งมั่น มีการฝึกซ้อมหนึ่งในนักเรียนเจ้าของรางวัลชนะเลิศของโลกรายการนี้บอกว่า ใช้เวลาเตรียมตัว ก่อนเข้าแข่งขันรายการนี้กว่า 1 ปี ก่อนจะมีสิทธิ์เข้าร่วม ซึ่งต้องความพยายามอย่างมากจนคว้ารางวัล มาได้สำหรับการแข่งขันโอลิมปิกหุ่นยนต์ระดับนานาชาติ มีประเทศเข้าร่วมการแข่งขัน 73 ประเทศ รวม 365 ทีม โดยประเทศไทยส่งเข้าร่วมการแข่งขัน 3 ประเภท ได้แก่ 1. ประเภทหุ่นยนต์อัตโนมัติ ROBOSPORTS 2. ประเภทหุ่นยนต์อัตโนมัติ Future Engineers 3. ประเภทหุ่นยนต์อัตโนมัติ ROBOMISSION รุ่นอายุ 8 - 12 ปี รุ่นอายุ 11 - 15 ปี และรุ่นอายุ 14 - 19 ปีโดยตัวแทนประเทศไทยที่คว้าสองรางวัลใหญ่ ได้แก่ ทีม ThaiHerbGood จากโรงเรียนอัสสัมชัญลำปาง สมาชิกในทีม 1. นายปพนรัตน์ ฟูใจ 2. นายเขมินท์ พินิตเกียรติสกุล ผู้ควบคุมทีม นายอรรถพล ชื่นกุล คว้ารางวัลชนะเลิศประเภท ROBOMISSION รุ่น Seniorและ ทีม PANYA ROBOT จากสถาบันปัญญาโรบอท กรุงเทพมหานคร สมาชิกในทีม 1. นายโชติพิสุทธิ์ มงคลวิสุทธิ์ 2. นายพิสิษฐ์ มงคลวิสุทธิ์ 3. นายวรกร ฤกษ์สมถวิล ผู้ควบคุมทีม นายปัญญา สนธิธรรม คว้ารางวัลรองชนะเลิศอันดับ 2 ประเภท ROBOSPORTSวันนี้ (21 พ.ย.2565) นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แสดงความชื่นชมและยินดีกับความสำเร็จของทีม ThaiHerbGood โรงเรียนอัสสัมชัญลำปาง และ ทีม PANYA ROBOT จากสถาบันปัญญาโรบอท กรุงเทพฯ ตัวแทนประเทศไทย ที่คว้ารางวัลในการแข่งขันโอลิมปิกหุ่นยนต์ WORLD ROBOT OLYMPIADโดยนายกรัฐมนตรีแสดงความยินดีกับเยาวชนที่ได้รับรางวัลจากการแข่งขันโอลิมปิกหุ่นยนต์ระดับนานาชาติ รวมถึงชื่นชมในความสามารถของเยาวชนไทยทุกคนที่เข้าร่วมการแข่งขันครั้งนี้ แสดงให้เห็นถึงความตั้งใจ ศักยภาพและความสามารถของเยาวชนไทยทางด้านวิทยาศาสตร์และเทคโนโลยี ซึ่งเป็นสาขาวิชาที่มีความสำคัญต่อการพัฒนาประเทศ นอกจากทุกคนจะได้รับประสบการณ์ที่ดีแล้ว ยังเป็นความภาคภูมิใจในการเป็นตัวแทนเยาวชนไทยที่ได้สร้างชื่อเสียงให้กับประเทศ ถือเป็นรางวัลอันทรงเกียรติและมีคุณค่าสำหรับน้อง ๆ เยาวชนโดยหวังว่าจะเป็นการสร้างแรงจูงใจและเป็นกำลังใจที่ดีให้กับเยาวชนทุกคน ที่จะเป็นฐานกำลังปัญญาเพื่อพัฒนาประเทศต่อไปในอนาคต โดยเฉพาะอย่างยิ่งเยาวชนที่มีความรู้ ความสามารถทางด้านวิทยาศาสตร์และเทคโนโลยี ซึ่งถือเป็นหนึ่งในนโยบายหลักที่รัฐบาลส่งเสริมมาอย่างต่อเนื่อง เพื่อพัฒนาเยาวชนให้มีโอกาสเรียนรู้ พัฒนาทักษะและสมรรถนะ รวมถึงความคิดสร้างสรรค์เชิงนวัตกรรมเพื่อสร้างผลงานด้านวิทยาศาสตร์และเทคโนโลยีในอนาคตอย่างยั่งยืน อันจะเป็นประโยชน์ต่อการพัฒนาสังคมและประเทศต่อไปในอนาคต ในนามของรัฐบาลขอขอบคุณหน่วยงานที่เกี่ยวข้องที่ให้การสนับสนุนการแข่งขันดังกล่าว จนนำมาซึ่งความสำเร็จและสร้างชื่อเสียงให้กับประเทศไทยในเวทีระดับนานาชาติ
รู้จัก 21 แหล่งซากดึกดำบรรพ์ของไทย|ร่องรอยในอดีตบอกอะไรได้บ้าง? ไทยพีบีเอสออนไลน์ชวนทำความรู้จัก 21 แหล่งซากดึกดำบรรพ์ที่ขึ้นทะเบียนฯ พบหลักฐานกระดูก-รอยตีน-ร่องรอยสัตว์ดึกดำบรรพ์นับหลายล้านปี ทั้งไดโนเสาร์ ปลาโบราณ ไม้กลายเป็นหิน บางแหล่งค้นพบสัตว์ชนิดใหม่ของโลกวาฬบรูด้า "อำแพง" อายุ 3,380 ปี ซากดึกดำบรรพ์ล่าสุด และเป็นซากวาฬตัวแรกที่ได้ขึ้นทะเบียนภายใต้ พ.ร.บ.คุ้มครองซากดึกดำบรรพ์ พ.ศ.2551 ด้วยความสมบูรณ์ของการค้นพบกระดูก 141 ชิ้น หรือ 80-90% ของทั้งตัว สร้างความตื่นเต้นให้กับวงการธรณีวิทยาหลักฐานจากร่องรอยอดีตนับหลายล้านปี บ่งบอกถึงวิวัฒนาการของโลกใบนี้ ข้อมูลจากกรมทรัพยากรธรณี ระบุว่า ปัจจุบันไทยมีแหล่งซากดึกดำบรรพ์ที่ขึ้นทะเบียนปี 2554-2565 จำนวน 21 แห่ง มีความสำคัญต่อการศึกษาประวัติของโลก บรรพชีวินวิทยา บรรพชีววิทยา และการลำดับชั้นหิน อ่านข่าวที่เกี่ยวข้องรู้จัก “วาฬอำแพง” อายุ 3,380 ปี ฟอสซิลวาฬตัวแรก ไขปริศนาอายุ “วาฬอำแพง” บ่งชี้ 3,380 ปีก่อน "บ้านแพ้ว" เป็นทะเล ขุดอดีต “หอย-หิน” สู่อาชีพนักธรณี เปิดกระเป๋าอุปกรณ์สำรวจภาคสนามนักธรณีวิทยา 
เปิดใจ "ทนายไปรท์" หนุ่มวินมอเตอร์ไซค์ กับเส้นทางทนายความ|เปิดใจ "ทนายไปรท์" หนุ่มขับวินมอเตอร์ไซค์ ใช้เวลา 9 ปี กว่าจะเรียนจบ และได้เป็นทนายความสมดั่งตั้งใจ ด้วยความอดทน มุมานะ กว่าจะมีวันนี้จากกรณีที่เป็นข่าวโด่งดังในโซเชียลกับเรื่องราวดีๆ เมื่อผู้ใช้ TikTok @tanakonnontakaw ได้อัพคลิปเล่าความภูมิใจ หลังจากเริ่มต้นที่มีอาชีพวินมอเตอร์ไซค์รับจ้าง ตั้งใจเรียนจบจนสำเร็จการศึกษาเป็นทนายความสมดั่งความตั้งใจ โดยในคลิปมีแคปชั่นระบุว่าแม่บอกให้เรียนสูงๆ ผมก็ทำเต็มที่แล้วนะแม่ ซึ่งทำให้ชาวเน็ตต่างเข้าไปร่วมความแสดงความยินดีเป็นจำนวนมากอ่านข่าว : ชื่นชม! "ทนายไปรท์" จากวินมอเตอร์ไซค์ เรียนจบได้เป็นทนายความล่าสุด วันนี้ (18 พ.ย.2565) นายธนากร นนทะแก้ว หรือ ไปรท์ อายุ 32 ปี ชาว อ.ร่อนพิบูลย์ จ.นครศรีธรรมราช เจ้าของคลิป เปิดเผยกับไทยพีบีเอสออนไลน์ ว่า มีความใฝ่ฝันตั้งแต่วัยเด็กว่าอยากจะเป็นทนายความ เพราะที่บ้านมีน้ามีอาชีพเป็นทนายความจึงมีความชื่นชอบตั้งแต่นั้นเป็นต้นมาเมื่อจบชั้นมัธยมศึกษาก็ได้เข้า กทม. เริ่มเรียนมหาวิทยาลัยรามคำแหงตั้งแต่ปี 2552 เพราะมองว่าค่าเทอมแพง และด้วยความใฝ่ฝันที่อยากเป็นทนายความจึงเลือกเรียนคณะนิติศาสตร์ เหตุผลที่เลือกเรียนที่มหาวิทยาลัยรามคำแหงเพราะมองว่าค่าเทอมแพง และมีเวลาที่จะหาอาชีพเสริมหารายได้ระหว่างเรียน เพื่อส่งตัวเองเรียน และแบ่งเบาภาระของทางบ้าน โดยใช้เวลาหลังเลิกงานในอ่านหนังสือนายธนากร กล่าวต่อว่า พอเรียนไปสักระยะ ต้องเกณฑ์ทหารเป็นเวลา 2 ปี ทำให้ต้องพักการศึกษาชั่วคราว หลังจากเสร็จสิ้นภารกิจ กลับมาเรียนต่อ และก็ยังเรียนไปด้วย ทำงานไปด้วยเช่นเดิม และ ในที่สุดสามารถสำเร็จการศึกษาได้ในปี 2561 โดยใช้เวลารวม 9 ปีและระหว่างที่ต้องรอสอบใบอนุญาตว่าความ ก็ได้ทำงานเป็น รปภ. เพื่อหารายได้ไปด้วย ควบคู่กับการอ่านหนังสือและการติว เพื่อไปสอบตั๋วทนาย ด้วยความมุ่งมั่นและตั้งใจ ใช้เวลาสอบ 2 ครั้ง กว่าจะได้สอบตั๋วปีผ่าน และได้ใบอนุญาตเป็นทนายความเมื่อปี 2564สำหรับแรงบันดาลใจที่มุมานะจนสามารถเรียนทนายความ นายธนากร กล่าวว่า เป็นเพราะน้ามีอาชีพทนายความจึงทำให้ตนมีแรงบันดาลใจ ที่อยากช่วยเหลือสังคม ใช้ความรู้ที่เล่าเรียนมาช่วยเหลือคนที่ไม่รู้กฎหมายได้รับความยุติธรรม และอยากให้ครอบครัวภูมิใจและในอนาคตตั้งใจทำงานในวิชาชีพทนายความให้เต็มที่ ซึ่งปัจจุบันนายธนากรกำลังศึกษาต่อเนติบัณฑิตนายธนากร กล่าวทิ้งท้ายให้กำลังใจกับคนที่กำลังท้อแท้จากการเรียน ว่า ไม่ต้องทำเยอะแต่ทำให้บ่อยๆ สม่ำเสมอ และไม่ว่าจะทำอาชีพอะไรทุกอาชีพก็ล้วนมีความสำคัญทั้งสิ้นนอกจากนี้ปัจจุบันนายธนากรได้เปิดเพจ ทนายไปร์ทช่วยเพื่อนยามยากเพื่อรับปรึกษาข้อกฎหมายต่างๆ ด้วย
ขุดอดีต “หอย-หิน” สู่อาชีพนักธรณี|คุยกับ "พรรณิภา แซ่เทียน" นักธรณีวิทยาหญิง ของกรมทรัพยากรธรณี ผู้หลงใหลเสน่ห์ของฟอสซิส หอยและปะการังในชั้นหิน จนก้าวสู่งานชิ้นสำคัญขุดและอนุรักษ์ "วาฬอำแพง" ฟอสซิลวาฬบรูด้าตัวแรกของไทย ไม่ชอบกระดูกชิ้นใหญ่แบบไดโนเสาร์ ชอบพวกปะการัง หอยเล็กๆ ที่อยู่ในหิน มันน่ารักพรรณิภา แซ่เทียน นักธรณีวิทยาชำนาญการพิเศษ กองคุ้มครองซากดึกดำบรรพ์ กรมทรัพยากรธรณี บอกกับไทยพีบีเอสออนไลน์ พร้อมกับท่าทางขะมักเขม้นในระหว่างที่นำแว่นขยายส่องไปยังก้อนหินขนาดใหญ่ 2-3 ก้อนแบบสนุกสนานส่วนอีกก้อนที่เห็นเป็นหินกรวดมนได้ นั่นแสดงว่าหินเกิดการผุพังลงมา และมีการพัดพามาด้วยกระแสน้ำ ทำให้ก้อนหินก้อนกรวดเหล่านั้นถูกขัดสีจนกลมมน และเกิดการสะสมตัวกลายเป็นหินอีกครั้งพรรณิภา บอกว่า แรงบันดาลใจที่เข้าสู่แวดวงนักธรณีวิทยา เพราะอยากไปเที่ยวต่างจังหวัด จึงเบนเข็มไปเรียนที่คณะเทคโนโลยี ภาควิชาเทคโนโลยีธรณี มหาวิทยาลัยขอนแก่น และเลือกสาขา Paleontologist หลังจากมีอาจารย์ และนักธรณีวิทยา มาเล่าเรื่องว่าจากแม่น้ำ ภูเขา จะไล่ตะกอนมาจนถึงทะเล มีกระบวนการต่างๆ มากมาย และรู้สึกว่าตื่นเต้น และสนุกมากประกอบกับจากที่รุ่นพี่ บอกว่าถ้าเรียนธรณี จะได้ไปเที่ยวไปต่างจังหวัด รู้สึกตื่นเต้นอยู่บ้านไม่ได้ไปไหน แต่ถ้าเรียนธรณีจะได้ออกพื้นที่ อยู่กับบัดดี้ในห้อง 3 คนไปอยู่ในป่าเพื่อศึกษาชั้นหิน และหาคำตอบว่าเหมืองแบไรต์อยู่ตรงไหน จำได้ว่าต้องเดินเข้าป่า จ.เลย ครั้งแรก 3 คืนต้องอ้อมเขากว่าจะเจอโจทย์หินแบไรต์ตามที่อาจารย์บอกเธอ เล่าว่า หลังจากเก็บก้อนหินมาแล้ว ต้องนำมาเข้าห้องแล็ปตัดหิน ทำแผ่นหินบาง ไม่เอาหินก้อนเล็ก ถ้าเอาก้อนเล็กอาจารย์ก็บ่น แต่ต้องเก็บตัวอย่างหินขนาดประมาณ 10x10x15 เซนติเมตร และนำมาตัดแผ่นหินบางๆ ก่อนเก็บก้อนหินเราจะต้องบรรยายหน้าหินโผล่ ไม่เอาชิ้นที่ร่วงลงพื้น พร้อมวาดภาพสเก๊ตช์ และถ่ายรูปประกอบ เมื่อได้แผ่นหินบางแล้วก็มาดูภายใต้กล้องจุลทรรศน์ ว่าเป็นหินอัคนี หินตะกอนหรือหินแปร และมาแปลความจากแผ่นหินบาง 1 แผ่น ภาพ:กรมทรัพยากรธรณีภาพ:กรมทรัพยากรธรณีพรรณิภา บอกอีกว่า หินตะกอนมีการสะสมตัวเหมือนขนมชั้นก็จะอนุมานว่าหินชั้นล่างแก่กว่า ถ้ามีหินอัคนีอยู่ในพื้นที่ และสัมผัสกับหินตะกอนในพื้นที่ ทำให้บริเวณที่มีการสัมผัสกันจะถูกแปรสภาพ กลายเป็นหินแปร เช่น หินแปรจากจากหินปูน เรียกว่าหินอ่อนเธอเล่าว่า เสน่ห์ของการค้นหาฟอสซิลในหิน เพราะอยากรู้จัก เพราะรู้สึกตื่นเต้น ตัวนี้ก็สวย ตัวนี้ก็น่ารัก เวลามองผ่านกล้อง เพราะอยากศึกษา โดยเฉพาะฟอสซิลตัวเล็กๆ เช่น ปะการัง พอตัดแผ่นเป็นหินบาง และมองภายใต้กล้องจุลทรรศน์ เพื่อหาคำตอบ เวลาตัดต้องตัดตามขวาง 1 แผ่นและตัดตามยาวอีก 1 แผ่น เพื่อหาว่าเธอชื่ออะไรตอนนี้มีพื้นที่ที่กำลังศึกษาแถวเพชรบุรี ราชบุรี ไปค้นหาฟอสซิลตัวเล็กๆ ประกอบการประเมินแหล่งซากดึกดำบรรพ์ ตอนนี้มีแหล่งซากดึกดำบรรพ์ที่ขึ้นทะเบียนแล้ว 21 แหล่ง และชิ้นตัวอย่างฟอสซิลที่ขึ้นทะเบียน 400 กว่าชิ้นงานที่เคยศึกษาซากดึกดำบรรพ์หอยกาบคู่อายุจูแรสซิกที่ จ.แม่ฮ่องสอน แอมโมนอยด์ และปะการังที่มวกเหล็ก สระบุรี และลพบุรี แม้จะไม่มีงานที่ค้นพบใหม่ แต่ที่ประทับใจ ล่าสุดสำหรับตัวเอง คือการทำงานฟอสซิลวาฬอำแพงความยากของการขุดวาฬบรูด้า เพราะใช้เวลา 1 เดือนในการขุดค้นจนค้นพบฟอสซิลที่สมบูรณ์ถึง 80% เมื่อขุดพบแล้ว จะต้องทำการเข้าเฝือก เพราะวันแรกที่พบลักษณะกระดูกวาฬเปราะมาก เริ่มโดยการปิดกระดาษฟอยล์ก่อน และเข้าเฝือกด้วยเฝือกอ่อน (ที่เราใช้เวลาแขนขาหัก)จากนั้นทำการขุดเพิ่ม เมื่อขุดเพิ่มได้ประมาณครึ่งตัว ทำการตีกริดจัดทำแผนผังการวางตัวของกระดูกและนำไปลงแผนที่สเก็ตภาพทั้งตัว ค่อย ๆ ขุดจนพบเพิ่ม "สมบูรณ์มาก" เมื่อพลิกกระโหลกก็พบครีบแขนอีกข้างอยู่ด้านใต้ ซึ่งเป็นชิ้นส่วนกระดูกวาฬทั้งตัว หายและแตกหักเพียงส่วนปลายหางขั้นตอนแรก ๆ มีการใช้เฝือกอ่อน เมื่อถึงส่วนกะโหลกที่มีขนาดใหญ่มาก ความยาวประมาณ 3เมตร กว้างเมตรกว่าๆ ต้องใช้กระสอบป่านชุบปูนปาสเตอร์ พร้อม ๆ กับขนย้ายตัวอย่างบางส่วนมาที่ปทุมธานี และกลับไปเคลื่อนย้ายกระโหลกเป็นชิ้นสุดท้าย รู้สึกตื่นเต้นมากตอนที่ใช้แบคโฮยกขึ้นมา อ่านข่าวเพิ่ม รู้จัก “วาฬอำแพง” อายุ 3,380 ปี ฟอสซิลวาฬตัวแรกภาพ:กรมทรัพยากรธรณีภาพ:กรมทรัพยากรธรณีนอกจากนี้ ยังมีการรังวัด ทำให้รู้ว่าฟอสซิลวาฬอยู่ต่ำกว่าระดับน้ำทะเลปานกลาง 6.5 เมตร ส่วนอีกทีมหนึ่งจะใช้เครื่องเจาะมือหมุนขุดลึกลงไปได้ 10 กว่าเมตร นำตะกอนขึ้นมาและจดบันทึกว่าตะกอนมีสีอะไรบ้าง ขนาดเท่าใด ทำให้ทราบว่า ชั้นดินด้านล่างเป็นตะกอนชั้นดินบางกอก เป็นตะกอนทะเลโบราณ ซึ่งไซต์งานนี้ห่างจากชายทะเลปัจจุบัน 15 กิโลเมตรเมื่อประมาณ 8,000 ปีก่อน น้ำทะเลเคยท่วมไปถึงสิงห์บุรี อ่างทอง และช่วง 7,000-6,000 ปีก่อน น้ำทะเลค่อยๆ ถอยร่นลงมา โดยทิ้งตะกอนทะเลโบราณสะสมตัวอยู่ มีหลักฐาน เช่น ซากดึกดำบรรพ์หอยนางรมยักษ์ที่วัดเจดีย์หอย อ.ลาดหลุมแก้ว จ.ปทุมธานี จากนั้นน้ำทะเลก็ถอยร่นลงมาจนกระทั่งปัจจุบันทั้งนี้ ได้ส่งเศษชิ้นส่วนกระดูกวาฬไปทำแล็บที่สหรัฐอเมริกา โดยหาจากคาร์บอนในกระดูก พบว่ามีอายุ 3,380 ปี สามารถอธิบายได้ว่า เมื่อช่วงเวลาประมาณ 4,000-3,000 ปีก่อน น้ำทะเลท่วมสูงไปถึงพื้นที่อ.บ้านแพ้ว เป็นอีกหลักฐานหนึ่งว่าวาฬบรูด้า มีถิ่นอาศัยในพื้นที่อ่าวไทยมาตั้งแต่อดีตจนถึงปัจุบันด้วยความที่ชิ้นตัวอย่างวาฬอำแพงมีอายุน้อยทางธรณีกาล และมีความเปราะบางมาก การทำพิมพ์จำลองจากชิ้นตัวอย่างจริง จึงค่อนข้างยากและเสี่ยงต่อการทำให้ชิ้นตัวอย่างเสียหายได้ ดังนั้น เพื่อการอนุรักษ์และป้องกันความเสียหายของชิ้นตัวอย่างวาฬอำแพง กรมทรัพยากรธรณี จึงได้นำเทคโนโลยีดิจิทัลมาใช้ในการจัดเก็บข้อมูลชิ้นตัวอย่างวาฬอำแพงในรูปแบบสามมิติ โดยได้รับทุนสนับสนุนจากกองทุนจัดการซากดึกดำบรรพ์ปัจจุบัน ได้ดำเนินการจัดทำชิ้นตัวอย่างจำลองพร้อมแต่งสีเสมือนจริงแล้วเสร็จ โดยมีการจำลอง 3 ขนาด ได้แก่ ขนาดเท่าจริง (1:1) ขนาดย่อส่วน (1:6) และขนาดย่อส่วน (1:10) เพื่อประโยชน์ต่อการศึกษาวิจัยและการจัดแสดงเผยแพร่องค์ความรู้ให้แก่เยาวชนและประชาชนผู้สนใจได้ศึกษาข้อมูล และตระหนักถึงการเปลี่ยนแปลงสภาพภูมิอากาศของโลกอีกด้วย อ่านข่าวที่เกี่ยวข้องครั้งแรกในไทย! ขึ้นทะเบียนฟอสซิล "วาฬบรูด้า" อายุ 3,380 ปีไขปริศนาอายุ “วาฬอำแพง” บ่งชี้ 3,380 ปีก่อน "บ้านแพ้ว" เป็นทะเล 
เปิดกระเป๋าอุปกรณ์สำรวจภาคสนามนักธรณีวิทยา|สำหรับนักธรณีวิทยา เปรียบเสมือนผู้บุกเบิกค้นพบอดีตจากซากฟอสซิลที่ถูกฝังอยู่ในชั้นหิน ทั้งซากกระดูกไดโนเสาร์ ซากหอย รอยตีน ซากนอติลอยต์ ผู้ค้นหาแหล่งแร่แล้วมีใครรู้บ้างว่า เวลาออกภาคสนามเพื่อออกพื้นที่ พวกเขาพกอะไรไปบ้า ไทยพีบีเอสออนไลน์มีคำตอบ เปิดกระเป๋าอุปกรณ์การสำรวจภาคสนามนักธรณีวิทยา อาวุธคู่กายของนักธรณีวิทยาที่ไม่มีไม่ได้ เพราะการศึกษาหินโผล่ (outcrop) ต้องศึกษาเนื้อหินสด และเก็บตัวอย่างหินกลับไปศึกษาอย่างละเอียดในห้องปฏิบัติการ โดยนักธรณีวิทยาจะใช้ค้อนธรณีด้านที่แบนแหลม ขุด ถาก งัด เจาะหิน และใช้ด้านที่ทู่ทุบหินให้แตกเป็นชิ้นๆเข็มทิศที่นักธรณีวิทยาใช้นอกจากจะบอกทิศทางในการเดินทางแล้ว ยังมีความแตกต่างจากเข็มทิศทั่วไป ตรงที่สามารถวัดทิศทางการวางตัวของชั้นหิน และสามารถวัดความสูงและระบุตำแหน่งต่างๆ บนแผนที่ได้ แต่ปัจจุบันมักนิยมพก GPS ติดตัวด้วย เพราะสามารถกำหนดตำแหน่งได้ง่าย และรวดเร็วขึ้นใช้สำหรับศึกษาเนื้อหินที่มีเนื้อละเอียด โดยแว่นขยายช่วยขยายวัตถุขนาดเล็กให้ใหญ่ขึ้น ทำให้จำแนกชนิดและลักษณะหินแร่ได้ง่ายใช้บันทึกสิ่งที่พบเห็นตลอดการเดินทางเพื่อไม่ให้ลืมรายละเอียดที่สำคัญ ได้แก่วันที่ ตำแหน่งที่สำรวจ ชื่อหิน ลักษณะหิน ทิศทางการวางตัวและรูปวาดหินโผล่แผนที่ที่นักธรณีวิทยาพกติดตัวเสมอมีทั้งแผนที่ภูมิประเทศที่แสดงชั้นความสูงต่ำในพื้นที่ ระบุพิกัดชัดเจนเพื่อไม่ให้หลงทาง และแผนที่ธรณีวิทยา (geologic map) ที่แสดงรายละเอียดการกระจายตัวของหน่วยหินต่างๆ ในพื้นที่พร้อมกับภาคตัดขวางแสดงโครงสร้างการวางตัวของหิน รวมถึงการลำดับอายุชั้นหิน ทั้งหมดนี้ช่วยให้นักธรณีวิทยาวางแผนก่อนการสำรวจได้ดีใช้จดวันที่ ตำแหน่งที่สำรวจ ชื่อหินตัวอย่างใช้ฟันกิ่งไม้ ต้นไม้ขนาดเล็กใช้ใส่น้ำดื่ม เก็บอาหาร ตัวอย่างหิน และของจำเป็นอื่นๆใช้บันทึกภาพสถานที่และสิ่งต่างๆ ที่พบในภาคสนาม ซึ่งรูปถ่ายเป็นหลักฐานอ้างอิงในสิ่งที่พบ และง่ายต่อการจดจำที่มาข้อมูล : https://www.geothai.net/geologic-tools/ อ่านข่าวที่เกี่ยวข้องขุดอดีต “หอย-หิน” สู่อาชีพนักธรณีรู้จัก “วาฬอำแพง” อายุ 3,380 ปี ฟอสซิลวาฬตัวแรกไขปริศนาอายุ “วาฬอำแพง” บ่งชี้ 3,380 ปีก่อน "บ้านแพ้ว" เป็นทะเล 
เริ่มแล้ว! WOW Festival 2022 อัศจรรย์เมืองน่าอยู่ |WOW Festival 2022 อัศจรรย์เมืองน่าอยู่ จัดขึ้นระหว่างวันที่ 23 - 27 พ.ย.2565 ณ สวนเบญจกิติการจัดงาน WOW ในครั้งนี้ ถือเป็นนิมิตหมายของพื้นที่สาธารณะที่มีคุณภาพ ซึ่งเมืองจะมีความน่าอยู่ได้ มีสุขภาวะที่ดีได้ จะต้องมีพื้นที่สาธารณะที่มีคุณภาพ เพื่อให้สามารถจัดแสดงความรู้และเปิดให้คนเข้ามาร่วมกิจกรรม เมื่อวันที่ 23 พ.ย.2565 นายชัชชาติ สิทธิพันธุ์ ผู้ว่าฯกทม. กล่าวในโอกาสเป็นประธานในพิธีเปิดงาน WOW 2022 (WONDER OF WELL-BEING CITY 2022) “อัศจรรย์เมืองน่าอยู่” ณ WOW FORUM HALL ภายในสวนเบญจกิติ เขตคลองเตย ผู้ว่าฯกทม. กล่าวว่า การใช้สวนเบญจกิติในการจัดงานต่าง ๆ เป็นสิ่งสำคัญของเมือง เป็นการใช้ Public Space ที่มีคุณภาพ ต้องขอบคุณรัฐบาลที่จัดทำสวนแห่งนี้และส่งมอบให้กทม.ดูแล จากพื้นที่ที่ทำยาสูบที่เป็นอันตรายต่อสุขภาพของคน กลายเป็นพื้นที่ที่สร้างสุขภาวะให้เมืองได้สำหรับงาน WOW Festival 2022 จัดขึ้นระหว่างวันที่ 23 - 27 พ.ย.2565 เวลา 10.00 - 22.00 น. ณ สวนเบญจกิติ เขตคลองเตย โดยโซนไฮไลต์ภายในงานแบ่งเป็น 4 ประเภท ได้แก่ Thematic Pavilion, Festival in the Park, Market Place, กิจกรรมนอกพื้นที่สวนเบญจกิติ ผ่านการนำเสนอ 5 รูปแบบหลัก ได้แก่ งานบรรยายเสวนา ร่วมคิดร่วมสร้าง และนิทรรศการ, งานมอบรางวัลให้กลุ่มคนพัฒนาเมือง, งานเฟสติวัลในสวน, กิจกรรมนันทนาการ อาทิ พาชมงานสถาปัตยกรรมและวิถีชีวิต ประกวดภาพถ่าย งานวิ่ง เป็นต้น ผู้สนใจสามารถเยี่ยมชมงานได้ที่สวนเบญจกิติ หรือติดตามรายละเอียดได้ที่เฟซบุ๊ก www.facebook.com/ASAWOW        
ญี่ปุ่นคว้าชัยฟุตบอลโลกนัดแรก ดันกระแสอนิเมะ "Blue Lock" บูม|ญี่ปุ่น ช็อกโลกแซงชนะ เยอรมนี 2-1 ประเดิมคว้าชัยนัดแรกในศึกฟุตบอลโลก 2022 ดันกระแสอนิเมะ  "Blue Lock ขังดวลแข้ง" บูมในโซเชียล กับการ์ตูนฝึกกองหน้าดาวรุ่ง 300 คน เพื่อปฏิบัติวงการฟุตบอลญี่ปุ่นสู่แชมป์ฟุตบอลโลกกลายเป็นข่าวช็อกโลกไปชั่วข้ามคืน สำหรับการแข่งขันฟุตบอลโลก 2022 แมตช์เมื่อคืนที่ผ่านมา ระหว่างเยอรมนี แชมป์โลก 4 สมัย พบกับ ญี่ปุ่น ก่อนที่ชาติจากเอเชียจะพลิกล็อกชนะ เยอรมนี เป็นครั้งเเรกในประวัติศาสตร์ไปด้วยสกอร์ 2-1 ผลการแข่งขันนี้มาพร้อมกับกระแสแสดงความยินดีกับทีมชาติญี่ปุ่น และรูปภาพจากการ์ตูนอนิเมะญี่ปุ่น อย่างเพจ ขอบสหนัง ที่โพสต์รูปภาพพร้อมข้อความระบุว่า "ญี่ปุ่นชนะเยอรมันได้สำเร็จ 2-1" ที่มีเพจดัง Drama-addict แชร์ต่อไปอีกด้วย ไม่ต่างจากแฟนการ์ตูนหลายคนต่างก็ใช้รูปภาพนี้เช่นกัน บางคนอาจจะสงสัยว่าภาพนี้มาจากไหน ไทยพีบีเอสออนไลน์ชวนมารู้จักกับ "Blue Lock ขังดวลแข้ง" มังงะที่ประสบความสำเร็จจนได้ออกมาเป็นอนิเมะที่เรียกว่ามาได้ทันกระแสจริง ๆ เพราะเป็นการ์ตูนที่บอกเล่าเรื่องราวเกี่ยวกับแคมป์เก็บตัวนักฟุตบอลเยาวชนดาวรุ่งของญี่ปุ่น เพื่อสร้างกองหน้าที่ไร้เทียมทาน ปฏิวัติวงการฟุตบอลญี่ปุ่นให้ผงาดเป็นแชมป์ World Cup หลายคนอาจจะคุ้นเคยกับการ์ตูนกีฬาของญี่ปุ่นกันมามาก โดยเฉพาะการ์ตูนฟุตบอลในตำนานอย่างกัปตันซึบาสะ ที่บอกเล่าเรื่องราวเส้นทางนักฟุตบอลชาวญี่ปุ่นในต่างประเทศ รวมถึงมิตรภาพที่เกิดขึ้น แต่ "Blue Lock ขังดวลแข้ง" กลับแตกต่างออกไปในเรื่องมีการยกตัวอย่างกองหน้าที่ประสบความสำเร็จในโลกจริงทั้ง ลีโอเนล เมสซี่ คริสเตียโน โรนัลโด เนย์มาร์ ซึ่งมีรูปแบบการเล่นแบบพัฒนาอย่างไรขีดจำกัดเพื่อสร้างฮีโร่เพียงคนเดียว พร้อมกับสะท้อนภาพทีมฟุตบอลญี่ปุ่นว่า มีกองกลางและกองหลังระดับโลกมากมาย แต่กลับไม่มีฮีโร่กองหน้าที่โดดเด่นการบอกให้ละทิ้งความเป็นทีมเวิร์ก และปล่อยให้ฟุตบอลญี่ปุ่นที่ล้าหลังตายไป กลายเป็นจุดเริ่มต้นของอนิเมะ "Blue Lock ขังดวลแข้ง" กับการเดิมพันของนักฟุตบอลกองหน้า 300 ชีวิตในแคมป์ที่ต้องต่อสู้ไปจนถึงการเป็นตัวแทนทีมชาติญี่ปุ่น โดยมีเงื่อนไขว่าหากใครตกรอบจะไม่มีชื่อติดทีมชาติไปตลอดชีวิตเรื่องราวที่เข้มข้นนี้ดึงดูดให้แฟนอนิเมะทั่วโลกติดตามได้อย่างงอมแงมโดยไม่ต้องสงสัย แต่กระแสที่เพิ่มขึ้นในช่วงฟุตบอลโลกนี้จะเรียกว่าบังเอิญคงจะไม่ได้ นอกจากแก่นเรื่องที่เกี่ยวกับฟุตบอลโลกแล้ว ในเรื่อง "Blue Lock ขังดวลแข้ง" ยังมีการยกตัวอย่างแมชต์นัดชิงชนะเลิศฟุตบอลโลกระหว่าง ญี่ปุ่น และ เยอรมนี ตั้งแต่ตอนแรกของอนิเมะ ซึ่งตรงกับสถานการณ์ที่เกิดขึ้นจริงในการแข่งขันเมื่อคืนที่ผ่านมา แม้ว่าจะไม่ใช่รอบชิงชนะเลิศ แต่ญี่ปุ่นและเยอรมนีก็ได้พบกันจริง ๆ ในศึกฟุตบอลโลกกระแส "Blue Lock ขังดวลแข้ง" นับว่าเป็นอีกหนึ่ง Soft Power ที่ญี่ปุ่นผลักดันผ่านการ์ตูนทั้งมังงะ และอนิเมะมาโดยตลอด ซึ่งก่อนหน้าก่อนแข่งขันฟุตบอลโลก นักเขียนและนักวาดการ์ตูน "Blue Lock ขังดวลแข้ง" ก็ได้ทำแคมเปญร่วมกับแบรนด์เสื้อระดับโลก โดยวาดภาพเสื้อทีมชาติญี่ปุ่นที่สวมอยู่บนตัวของ "อิซางิ โยอิจิ" พระเอก และเพื่อนร่วมทีม Z เพื่อร่วมโปรโมตและชวนให้ชาวญี่ปุ่นร่วมเชียร์ทีมชาติในศึกครั้งนี้ด้วยอย่างไรก็ตาม อาจารย์ Yusuke Nomura ผู้วาดมังงะ Blue Lock ก็ได้เฉลิมฉลองชัยชนะครั้งแรกของญี่ปุ่นในการแข่งขันฟุตบอลโลกครั้งนี้ เรียกยอดรีทวีตหลักพัน ยอดกดหัวใจหลักหมื่นได้อย่างท้วมท้นW杯初戦勝利！！おめでとうございます、日本！！！ pic.twitter.com/KlMLILYd9hแม้จะมีคำพูดในเชิงขบขันอย่าง "นี่ขนาดตัวจริง (ทีมพระเอก) ยังไม่ได้ลงแข่งขันก็ชนะแล้ว", "ญี่ปุ่นคงมี Blue Lock แล้วจริง ๆ" หรือ "ทีมชาติอื่น ๆ อาจต้องมาศึกษากลยุทธ์ญี่ปุ่นจาก Blue Lock" แต่ก็ปฏิเสธไม่ได้ว่าสปอร์ตไลต์บนสนามฟุตบอลโลกครั้งนี้สาดเข้ามาที่ทีมจากเอเชียทีมนี้เข้าแล้ว หลังจากนี้อาจต้องจับตากันต่อไปว่า หลังจากผงาดในเกมแรกมาแล้ว ญี่ปุ่นยังจะรักษาฟอร์มดีได้อย่างต่อเนื่องจนไปถึงแชมป์ฟุตบอลโลก 2022 ได้หรือไม่อ่านข่าวที่เกี่ยวข้องญี่ปุ่น ช็อกโลกแซงชนะ เยอรมนี 2-1 ฟุตบอลโลก 2022ชื่นชม "นักเตะ-แฟนบอลญี่ปุ่น" ทำความสะอาดหลังจบเกมบอลโลก
พบภาพเขียนสีแห่งใหม่ "ถ้ำฝ่ามือแดง” อายุ 1,500–3,000 ปี|สำนักศิลปากรที่ 9 กรมศิลปากร ค้นพบภาพเขียนสีแห่งใหม่ “ถ้ำฝ่ามือแดง” อายุ 1,500–3,000 ปี จำนวน 14 ภาพ ที่อ.สิรินธร จ.อุบลราชธานี คล้ายกับภาพมือที่ผาแต้ม อ.โขงเจียม วันนี้ (29 พ.ย.2565) เพจเฟซบุ๊ก สำนักศิลปากรที่ 9 อุบลราชธานี กระทรวงวัฒนธรรม เผยข่าวดีการค้นพบแหล่งภาพเขียนสีแห่งใหม่จำนวน 14 ภาพ ซึ่งแหล่งที่ค้นพบนั้น ชาวบ้านเรียกกันในชื่อ "ถ้ำฝ่ามือแดง" ตั้งอยู่บริเวณบ้านห้วยเหว่อ หมู่ที่ 10  ต.คำเขื่อนแก้ว อ.สิรินธร จ.อุบลราชธานี ห่างจากชายแดนไทย-ลาวประมาณ 100-200 เมตรสภาพพื้นที่เป็นลานหินทรายสลับสูงต่ำ บริเวณที่พบภาพเขียนสีมีลักษณะเป็นหินทรายขนาดใหญ่ วางซ้อนทับกัน ขนาดเพิงหินยาว 10.30 เมตร สูง 2.41 เมตร บริเวณด้านทิศใต้ของเพิงหินเป็นจุดที่พบภาพเขียนสี แบ่งออกเป็น 3 กลุ่มตามตำแหน่งที่พบ ดังนี้  กลุ่มที่ 1 บริเวณผนังเพิงหินด้านนอก พบภาพเขียนสีจำนวน 6 ภาพ ประกอบด้วยภาพสัตว์และภาพมือ เขียนด้วยสีแดงน้ำหมาก มีการใช้เทคนิคการเขียนสีหลายรูปแบบ เช่น การระบายทึบ การเขียนเฉพาะเส้นกรอบ การเขียนเส้นกรอบแล้วระบายทึบ และการทาสีลงบนฝ่ามือแล้ววางทาบลงไปบนแผ่นหินกลุ่มที่ 2 บริเวณผนังเพิงหินด้านใน ทิศตะวันตก พบภาพเขียนสีจำนวน 4 ภาพ เป็นภาพสัตว์ ภาพมือ และบางภาพยังไม่สามารถจัดจำแนกได้ว่าเป็นภาพอะไร เขียนด้วยสีแดงน้ำหมาก ใช้เทคนิคแบบระบายทึบและการทาสีลงบนฝ่ามือแล้วทาบลงบนแผ่นหิน กลุ่มที่ 3 บริเวณผนังหินด้านใน ทิศตะวันออก พบภาพเขียนสีจำนวน 4 ภาพ วาดเป็นรูปสัตว์ บางภาพไม่สามารถจัดจำแนกได้ เขียนสีด้วยสีแดงน้ำหมาก ใช้เทคนิคการระบายทึบ การเขียนเส้นกรอบแล้วระบายทึบโดยทั่วไปรูปแบบ ภาพเขียนสี สามารถจัดจำแนกได้ออกได้หลายรูปแบบ เช่น ภาพเสมือนจริงเลียนแบบธรรมชาติ ภาพนามธรรม  ภาพคตินิยม  และภาพสัญลักษณ์ สำหรับภาพเขียนสีที่พบที่แหล่งโบราณคดีนี้จัดเป็นกลุ่มภาพเสมือนจริง วาดภาพเลียนแบบธรรมชาติ เช่น ภาพสัตว์ และภาพสัญลักษณ์ เช่น ภาพมือ จากลักษณะภาพเขียนสี อาจกำหนดอายุเชิงเทียบในเบื้องต้นได้ว่าอยู่ในยุคก่อนประวัติศาสตร์ ราว 1,500–3,000 ปีมาแล้วทั้งนี้ ตำแหน่งที่พบภาพมือนั้นจะประทับใกล้กับภาพสัตว์ ซึ่งคล้ายกับภาพมือที่พบที่ผาแต้ม อ.โขงเจียม จ.อุบลราชธานี ที่จะประทับไว้กับภาพสัตว์ขนาดเล็กและใหญ่ ซึ่งอาจมีความหมายสื่อถึงพิธีกรรมการล่าสัตว์หรือจับสัตว์ในอดีต 
ยูเนสโกขึ้นทะเบียน " baguettes" มรดกโลกทางวัฒนธรรมที่จับต้องไม่ได้|ยูเนสโกขึ้นทะเบียนกรรมวิธีการการทำขนมปัง "บาแกตต์" ของฝรั่งเศส เป็นมรดกทางวัฒนธรรมที่จับต้องไม่ได้ พบเอกลักษณ์เฉพาะมาตั้งแต่ยุคกลางศตวรรษที่ 19 วันนี้ (1 ธ.ค.2565) เว็บไซต์ของยูเนสโก รายงานว่า ประชุมคณะกรรมการระหว่างรัฐบาลว่าด้วยการสงวนรักษามรดกทางวัฒนธรรมที่จับต้องไม่ได้ ขององค์การเพื่อการศึกษา วิทยาศาสตร์ และวัฒนธรรมแห่งสหประชาชาติ (ยูเนสโก) มีมติระหว่างการประชุมในสัปดาห์นี้ ที่กรุงราบัต เมืองหลวงของโมร็อกโก ขึ้นทะเบียน “กรรมวิธีและวัฒนธรรมขนมปัง French baguettes” ของฝรั่งเศส เป็นมรดกทางวัฒนธรรมที่จับต้องไม่ได้ข้อมูลระบุว่า บาแกตต์ เป็นขนมปังที่ได้รับความนิยมมากที่สุดในฝรั่งเศส และทำจากส่วนผสมเพียง 4 อย่าง ได้แก่ แป้ง น้ำ เกลือ รวมทั้งส่าเหล้า และยีสต์ โดยต้องใช้ความรู้และเทคนิคเฉพาะ พวกเขาอบตลอดทั้งวันเป็นชุดเล็ก ๆ และผลิตภัณฑ์จะแตกต่างกันไปตามอุณหภูมิและความชื้นกระบวนการผลิตแบบดั้งเดิมเกี่ยวข้องกับขั้นตอนที่รวมถึงการชั่งน้ำหนัก และการผสมส่วนผสม การนวด การหมัก และการขึ้นรูป และทำเครื่องหมายแป้งด้วยตนเองด้วยการตัดตื้น ซึ่งเรียกว่าซิกเนเจอร์ของคนทำขนมปังภาพ: Brendan Smialowski / AFPภาพ: Brendan Smialowski / AFPนอกจากนี้ยังมีการบริโภคและการปฏิบัติทางสังคมที่เกี่ยวข้องกับขนมปังบาแกตต์ที่แตกต่างจากขนมปังประเภทอื่นๆ เช่น การไปที่ร้านเบเกอรี่ทุกวันเพื่อซื้อขนมปัง และชั้นวางโชว์เฉพาะเพื่อให้เหมาะกับรูปทรงยาวของขนมปังทั้งนี้ นายเอ็มมานูเอล มาครง ประธานธิบดีฝรั่งเศส ยังได้กล่าวสุนทรพจน์ ระหว่างงานเลี้ยงต้อนรับชุมชนชาวฝรั่งเศส ในสหรัฐอเมริกา ณ สถานทูตฝรั่งเศสในกรุงวอชิงตัน ดี.ซี.เมื่อวันที่ 30 พ.ย.ที่ผ่านมา หลังรับทราบข่าวการได้รับขึ้นทะเบียนมรดกโลก ข้อมูลจากชมรมภาษาตะวันตก ม.รามคำแหง ระบุว่า "บาแก็ตต์" (Baguette) ที่มีความหมายว่า "แท่งไม้" ตามรูปลักษณ์ของมัน เอกลักษณ์ของมันคือความกรอบของเปลือก บาแก็ตต์ ผิดกับขนมปังทั่วไปตรงความกรอบนอกนุ่มใน ทำให้เวลาผ่าตัด หรือเฉือนเป็นส่วนๆ ทำได้ง่าย และขนมปังไม่เสียรูปบาแก็ตต์เป็นขนมปังที่คนฝรั่งเศสกินกันอย่างแพร่หลายจนแทบจะกลายเป็นขนมปังประจำชาติ ทำให้คนส่วนใหญ่เรียกบาแก็ตต์ว่า "ขนมปังฝรั่งเศส" แต่จริงๆ แล้ว ต้นกำเนิดของบาแก็ตต์ไม่ใช่ของฝรั่งเศสแท้ ๆ หากมันมีต้นกำเนิดจากเมือง "เวียนนา" ประเทศออสเตรีย ในช่วงประมาณยุคกลางศตวรรษที่ 19ขนมปังฝรั่งเศสจริงๆ แบบดั้งเดิมคือ "บูล" (Boule) เป็นขนมปังกลมๆ ใหญ่ๆ ซึ่งขนมปังบูลนี้ คนฝรั่งเศสกินกันมานานจนเป็นประวัติศาสตร์และเป็นที่มาของคำว่าเบเกอรี่ของ ภาษาฝรั่งเศสที่ออกเสียงว่า "บูลองเฌอฆรี" (Boulangerie) ภาพ :STEPHANE DE SAKUTIN / AFPภาพ :STEPHANE DE SAKUTIN / AFPเหตุที่คนฝรั่งเศสหันมากินบาแก็ตต์แทนบูลกันทั้งประเทศ ก็เพราะรูปร่างที่ไม่เป็นก้อนอวบกลม ทำให้เนื้อขนมไม่สุกจนเกินไป และความกรอบของผิวพอดีกับความหยุ่นของเนื้อขนม อย่างที่ภาษาขนมปังเรียกว่าได้ส่วนกันระหว่าง "เปลือก" และ "ปุย" คืออร่อยกว่า หรือเนื้อถูกปากกว่านอกจากนี้ ในช่วงปี ค.ศ.1920 ประเทศฝรั่งเศส เคยมีกฎหมายแปลกๆ คือห้ามคนทำงานก่อนตี 4 ทำให้การอบขนมปังบูลไม่ทันเวลาเปิดร้าน เพราะใช้เวลาอบนานกว่าบาแก็ตต์ จึงได้มีการออกแบบรูปทรงของขนมปังใหม่ให้สามารถทำและอบสุกได้อย่างรวดเร็ว ทันเวลาของผู้คนที่จะมาซื้อขนมปังไปรับประทานในเวลาเช้า และรูปทรงใหม่นี้ เหมาะแก่การหั่นทำแซนวิชได้เร็วขึ้นอีกด้วยประวัติศาสตร์การกินขนมปังของฝรั่งเศสจึงพลิกโฉมไปนิยมกินบาแก็ตต์แท่งยาวจากออสเตรีย และนิยมสืบต่อมาจนกลายเป็นขนมปังประจำชาติด้วย
สาธิตจุฬาฯ สุดเจ๋ง คว้ารางวัลใหญ่ SIIF 2022 ที่เกาหลีใต้|นักเรียนสาธิตจุฬาฯ นวัตกรอายุน้อย คว้ารางวัลใหญ่ Grand Prize งาน “Seoul International Invention Fair 2022” ที่เกาหลีใต้เมื่อวันที่ 29 พฤศจิกายน 65 ที่ผ่านมา ศูนย์สื่อสารองค์กร จุฬาลงกรณ์มหาวิทยาลัย ได้ลงข่าวนักเรียนสาธิตจุฬาฯ ฝ่ายประถม คว้ารางวัล Grand Prize รางวัลใหญ่ที่สุดของการประกวดสิ่งประดิษฐ์และนวัตกรรมระดับนานาชาติ ในงาน “Seoul International Invention Fair 2022” (SIIF 2022) จัดโดย Korea Invention Promotion Association (KIPA) เมื่อวันที่ 16-19 พฤศจิกายน 2565 ณ Coex Convention & Exhibition Center กรุงโซล สาธารณรัฐเกาหลี จากผลงานนวัตกรรมเบาะรองนั่ง “หลังพร้อม” ตอบโจทย์ผู้ที่มีปัญหาอาการปวดหลังจากการนั่งผิดท่าหรือนั่งนานๆ ประกอบด้วยเบาะรองมีเซนเซอร์ที่ตรวจจับท่านั่งของผู้ใช้งาน พร้อมมีเสียงเตือนเพื่อจัดท่านั่งที่ถูกต้องโดยใช้ร่วมกับแอปพลิเคชัน Oh My Back! นับเป็นหนึ่งในสองรางวัลนวัตกรรมจากประเทศไทยที่ได้รางวัล Grand Prize จากการประกวดในระดับนานาชาติรายการนี้นวัตกรรมเบาะรองนั่ง “หลังพร้อม” คิดค้นพัฒนาโดย ด.ช.พิชชากร อรพิมพันธ์ ด.ญ.พัทธ์ธีรา อรพิมพันธ์ และ ด.ญ.พัทธวรรณ พิบูลธรรม นักเรียนชั้น ป.6 โรงเรียนสาธิตจุฬาฯ ฝ่ายประถม โดยใช้เวลากว่า 1 ปีในการทำงานร่วมกัน จุดเริ่มต้นในการคิดค้นนวัตกรรมนี้เกิดจากการรวมกลุ่มเพื่อนๆ ที่มีความชอบอยากทำสิ่งประดิษฐ์ โดยได้ไอเดียมาจากการนั่งเรียนออนไลน์เป็นเวลานานแล้วปวดหลัง จึงอยากสร้างเบาะรองนั่งเพื่อเป็นตัวช่วยในการนั่งให้ถูกวิธี ช่วยไม่ให้เกิดอาการปวดหลังจากการนั่งผิดท่าหรือนั่งเรียน นั่งทำงานเป็นเวลานาน โดยมี อ.จีระศักดิ์ จิตรโรจนรักษ์ อาจารย์โรงเรียนสาธิตจุฬาฯ และรุ่นพี่ของโรงเรียนที่เป็นนิสิตเก่าคณะสถาปัตยกรรมศาสตร์ จุฬาฯ คอยให้คำแนะนำและเป็นที่ปรึกษา“การทำงานของเบาะรองนั่ง จะมีกล่องควบคุมที่ติดตั้งไว้กับเบาะ และมีเซนเซอร์ 6 ตัว ที่เบาะนั่ง 2 ตัว และบริเวณหลังพิง 4 ตัว เพื่อตรวจจับการนั่งของเรา ถ้านั่งไม่สมดุลเป็นเวลานาน เครื่องจะดังแจ้งเตือนให้เราทราบ ซึ่งตัวเครื่องสามารถบันทึกการใช้งาน เก็บข้อมูลการนั่งในแต่ละวัน ตั้งเวลาการนั่ง บอกน้ำหนักการนั่งแต่ละข้าง โดยใช้งานร่วมกับแอปพลิเคชัน Oh My Back!  ที่สามารถตั้งเป้าหมาย มีการแข่งขันเป็นเกม สะสมคะแนน และแลกของรางวัลได้” สามนักเรียนคนเก่งจากโรงเรียนสาธิตจุฬาฯ กล่าวถึงฟังก์ชั่นการทำงานของนวัตกรรมนี้อ.จีระศักดิ์ จิตรโรจนรักษ์ ประธานศูนย์นวัตกรรมแห่งโรงเรียนสาธิตจุฬาฯ ฝ่ายประถม และอาจารย์ที่ปรึกษา เปิดเผยว่า ทางโรงเรียนได้ส่งผลงานนวัตกรรมของนักเรียนเข้าร่วมการประกวดในต่างประเทศเป็นประจำทุกปี ในปีนี้ทางโรงเรียนได้ส่งผลงานของนักเรียนเข้าประกวดในงาน SIIF 2022 จนได้รับคัดเลือกจากสำนักงานการวิจัยแห่งชาติ (วช.) ให้เป็น 1 ใน 71 ผลงานที่เป็นตัวแทนของประเทศไทยไปประกวดที่ประเทศเกาหลี ซึ่งนวัตกรรมเบาะรองนั่ง “หลังพร้อม” เป็นผลงานนวัตกรรมของนวัตกรที่อายุน้อยที่สุดคือเป็นนักเรียนในระดับประถมศึกษาเพียงทีมเดียวที่เข้าร่วมการประกวดในครั้งนี้อ.จีระศักดิ์ กล่าวถึงแนวทางในการส่งเสริมให้นักเรียนพัฒนา นวัตกรรมต่างๆ ว่า เริ่มจากให้นักเรียนมองปัญหาต่างๆ จากสิ่งรอบตัว และคิดค้นวิธีการในการแก้ปัญหานั้นๆ ทางอาจารย์จะช่วยนักเรียนในการค้นหาวิธีการและกระบวนการต่างๆ เท่านั้น ส่วนเรื่องความคิดสร้างสรรค์นั้นไม่มีข้อจำกัดทางด้านอายุ ซึ่งนักเรียนมีความคิดสร้างสรรค์อยู่แล้ว สิ่งสำคัญคือต้องเชื่อมั่นว่าเราทำได้ ก่อนไปแข่งขันได้ช่วยนักเรียนซักซ้อมการนำเสนอผลงาน ซึ่งนักเรียนทั้งสามนำเสนอผลงานได้ดีเป็นที่ประทับใจของคณะกรรมการอย่างยิ่งที่มา: ศูนย์สื่อสารองค์กร จุฬาลงกรณ์มหาวิทยาลัย 
จุดชมวิวลับ "แหลมกระทิง" จ.ภูเก็ต|"แหลมกระทิง" แหล่งท่องเที่ยวแบบผจญภัยเล็กๆ เพื่อชมวิวที่ยิ่งใหญ่ ของ จ.ภูเก็ต กำลังเป็นที่นิยมของนักท่องเที่ยวทั้งชาวไทยและต่างชาติ และถูกพูดถึงในโลกโซเชียลมีเดียแหลมกระทิง ตั้งอยู่ที่ ต.กะรน อ.เมืองภูเก็ต จ.ภูเก็ต เป็นแหล่งท่องเที่ยวแบบผจญภัยเล็กๆ เพื่อชมวิวที่ยิ่งใหญ่ เส้นทางเข้าสู่แหลมกระทิงจะต้องใช้การเดินเท้า ผ่านทุ่งหญ้าและโขดหินสัมผัสธรรมชาติ สามารถเดินทางมาได้ตลอดปี เพราะทุ่งหญ้าจะเปลี่ยนสีไปตามฤดูกาล นักท่องเที่ยวหลายคนต่างพูดเป็นเสียงเดียวกันว่า ต้องมาซ้ำ และจะแนะนำเพื่อนๆ ต่ออย่างแน่นอนขณะที่การเดินทางสามารถใช้ได้ 2 เส้นทาง คือเดินเท้าจากหาดในหาน ลัดเลาะผ่านรีสอร์ท หรือเดินทางโดยใช้บริการรถ รับ-ส่ง ของชาวบ้านในพื้นที่ จากจุดชมวิว 3 อ่าว เทศบาลกะรน ไปส่งและเดินเท้าต่อขอแนะนำถึงนักท่องเที่ยว ควรสวมเสื้อผ้า และรองเท้าสำหรับเดินป่า ยึดเกาะได้ดี ไม่ลื่น เตรียมไฟฉาย และน้ำดื่มติดตาม #ไทยพีบีเอสสัญจรอันดามัน กระบี่-ภูเก็ต วันที่ 10-11 ธ.ค.2565 ทาง #ThaiPBS ช่องหมายเลข 3 และออนไลน์ #ThaiPBSnews #ThaiPBSศูนย์ข่าวภาคใต้            
เปิดใจ “น้องหญิง” สวมครุย กราบเท้าพี่ชาย ขอบคุณทำงานส่งเรียนจบ|เปิดใจ "น้องหญิง" บัณฑิตป้ายแดง สวมชุดครุยให้พี่ชายที่แสนดี ก่อนก้มกราบ ขอบคุณในความเสียสละลาออกจากโรงเรียนเพื่อทำงานส่งน้องเรียนจบปริญญา ต่อจากนี้ไปจะเป็นฝ่ายที่ดูแลแม่กับพี่ชายเอง ขณะพี่ชายเปิดเผย ไม่รู้สึกเสียดายอนาคตตัวเอง และภูมิใจในตัวน้องคนนี้มากวันนี้ (3 ธ.ค.2565) น.ส.ชณิชตา คชสิทธิ์ หรือ น้องหญิง อายุ 27 ปี บัณฑิตป้ายแดง เจ้าของคลิปไวรัลที่เรียกน้ำตาบรรดาชาวเน็ต กับคลิปที่สวมชุดครุยของตัวเองให้พี่ชาย พร้อมก้มลงกราบที่เท้า ขอบคุณผู้ชายคนนี้ที่เสียสละให้น้องสาวทุกอย่าง ในวันเข้ารับพระราชทานปริญญาบัตร เมื่อวันที่ 1 พ.ย. ที่ผ่านมา ที่ มหาวิทยาลัยราชภัฏสุราษฎร์ธานีอ่านข่าว : บัณฑิตสาวสวมครุยให้พี่ชาย ก่อนก้มกราบ ขอบคุณเสียสละทุกอย่างเพื่อน้องFb: ying ChanitaFb: ying Chanitaน้องหญิง เปิดเผยกับไทยพีบีเอสออนไลน์ ว่า เป็นชาว ต.ถ้ำพรรณรา อ.ถ้ำพรรณรา จ.นครศรีธรรมราช เรียนจบสาขาวิชารัฐประศาสนศาสตร์ คณะมนุษยศาสตร์และสังคมศาสตร์ มหาวิทยาลัยราชภัฎนครศรีธรรมราช สำเร็จการศึกษาเมื่อปี 2561 แต่เนื่องจากสถานการณ์การระบาดของโรคโควิด-19 ทำให้ได้เข้ารับพระราชทานปริญญาบัตรในปีนี้ ซึ่งระหว่างเรียนได้กู้ยืมเงิน กยศ. เพื่อแบ่งเบาภาระครอบครัวด้วยน้องหญิง เล่าว่า อาศัยอยู่กับแม่และพี่ชาย คือนายนัทธพงษ์ ชนะพล หรือ พี่เชน อายุ 30 ปี บุคคลที่ปรากฏในคลิป ซึ่งจะสนิทกันมาก คุยกันได้ทุกเรื่อง มีปัญหาก็ปรึกษาพี่ชายตลอด เพราะแม่คอยสอนเสมอว่าให้รักกันมากๆ เพราะมีกันแค่สองคนพี่น้องFb: ying ChanitaFb: ying Chanitaน้องหญิง ยังเล่าว่า ย้อนไปเมื่อ 10 กว่าปีที่แล้ว ขณะนั้นตนเองเรียนอยู่ชั้นมัธยมศึกษาปีที่ 3 และพี่ชายเรียนอยู่ชั้น ปวช. ปี 2 ส่วนแม่ประกอบอาชีพรับจ้างกรีดยางพารา ด้วยภาวะเศรษฐกิจในขณะนั้น ยางพาราก็ราคาถูก ความเป็นอยู่ค่อนข้างจะลำบาก รายได้ไม่พอกับค่าใช้จ่ายภายในบ้าน ต้องช่วยกันประหยัด แม่จึงไม่สามารถที่จะส่งลูกทั้งสองคนเรียนพร้อมกันได้ พี่ชายเลยตัดสินใจยื่นใบลาออกจากวิทยาลัย ไม่เรียนต่อโดย น้องหญิง บอกว่า ณ ตอนนั้น ด้วยความที่ยังเป็นเด็กยังไม่เข้าใจถึงการตัดสินใจของพี่ชาย แต่เมื่อเวลาผ่านไปสักระยะหนึ่ง แม่ได้บอกเหตุผลที่พี่ชายตัดสินใจไม่เรียนต่อเพราะค่าใช้จ่ายสูง และอยากช่วยแม่ทำงานเก็บเงินเพื่อส่งน้องเรียนหลังจากลาออกจากวิทยาลัยแล้วพี่ชายได้ทำงานเป็นลูกจ้างร้านน้ำยางสด ได้ค่าแรงวันละประมาณ 200—300 บาท ส่วนน้องหญิงเอง วันหยุดก็จะช่วยแม่กรีดยาง เก็บยางและเงินที่พี่ชายได้มา จะแบ่งให้แม่ และให้ตนเองไว้เป็นค่าใช้จ่ายในการเล่าเรียน Fb: ying ChanitaFb: ying Chanitaในวันเข้ารับพระราชทานปริญญาบัตร แม่ไม่ได้เดินทางไปด้วย เพราะไม่สะดวกเรื่องการเดินทาง มีแต่พี่ชายที่ไปร่วมแสดงความยินดีทั้งนี้ไม่คาดคิดว่าเมื่อโพสต์คลิปลงโซเชียลไปแล้ว จะมีคนเข้ามาดูและกดแชร์ส่งต่อกันเป็นจำนวนมาก ซึ่งปกติก็เป็นคนเล่นโซเชียลอยู่แล้ว ในส่วนของคลิปอื่นๆ ก็มีคนดูไม่มากนัก รู้สึกดีใจมากที่มีคนเข้ามาดูชื่นชมและแสดงความยินดี หลายคนก็ให้กำลังใจ ให้ดูแลพี่ชายดีๆ ซึ่งเจ้าตัวบอกว่าได้อ่านทุกคอมเมนต์ และขอขอบคุณทุกกำลังใจที่ส่งเข้ามาปัจจุบัน น้องหญิง ได้ทำงานอยู่ที่บริษัทเอกชนแห่งหนึ่งใน จ.สุราษฎร์ธานี และได้ช่วยแบ่งเบาภาระค่าใช้จ่ายของทางบ้านน้องหญิงกล่าวทิ้งท้ายว่า อยากจะบอกว่ารักแม่กับพี่ชายมากๆ ถึงแม้ว่าตอนเด็กๆ จะดื้อไปบ้างตามประสา และขอขอบคุณแม่กับพี่ชายที่ดูแล ไม่เคยทำให้รู้สึกว่าชีวิตนี้ขาดอะไรเลย ต่อจากนี้ไปจะเป็นฝ่ายที่ดูแลแม่กับพี่ชายเอง และอยากให้แม่กับพี่ชายดูแลสุขภาพมากๆขณะที่นายนัทธพงษ์ หรือ พี่เชน ได้กล่าวว่า ตอนนั้นทางบ้านลำบากมาก ที่ต้องตัดสินใจลาออกจากโรงเรียนเพื่อต้องการทำงาน และสงสารน้องอยากให้น้องได้มีโอกาสได้เรียน มีโอกาสที่จะได้ทำงานที่ดี และไม่รู้สึกเสียดายเลยที่ตัดสินใจไปแบบนั้น
บัณฑิตสาวสวมครุยให้พี่ชาย ก่อนก้มกราบ ขอบคุณเสียสละทุกอย่างเพื่อน้อง|น้ำตาซึม! บัณฑิตสาวสวมชุดครุยให้พี่ชาย ก่อนก้มกราบแทบเท้า แทนคำขอบคุณที่เสียสละทุกอย่างเพื่อน้องวันนี้ (2 ธ.ค.2565) ผู้ใช้บัญชี TikTok@chnitakotchasit พร้อมระบุข้อความว่า ขอบคุณผู้ชายคนนี้ที่เสียสละให้น้องสาวทุกอย่าง #บัณฑิตป้ายแดง #รับปริญญา #จบแล้ว #จบ61รับ65 #ความหวังของหมู่บ้านโดยในคลิปวิดีโอ เป็นภาพขณะที่บัณฑิตสาว ในวันรับปริญญาบัตร หลังเรียนจบรัฐประศาสนศาสตร์ มหาวิทยาลัยราชภัฎนครศรีธรรมราช กำลังสวมชุดครุยให้พี่ชาย ก่อนก้มลงกราบที่เท้า โดยพี่ชายใช้มือจับที่หัวน้องสาว ทั้งนี้ เมื่อคลิปนี้ได้โพสต์ได้มีชาวเน็ตเข้ามารับชมทะลุ 6 ล้านวิวแล้ว ต่างคอมเมนต์กล่าวชื่นชมความรักของพี่น้อง บางคนบอกว่าอยากมีพี่ชายแบบนี้บ้าง บางคนดูแล้วน้ำตาไหล พร้อมกับแสดงความยินดีกับบัณฑิตป้ายแดงกันเป็นจำนวนมาก 
สำรวจนิมิต Wednesday พลังวิเศษ หรือ ทฤษฎีฝันลูซิด ดรีม (Lucid Dream) |เรื่องราวนิมิตของ Wednesday พลังวิเศษ หรือทฤษฎี ฝันลูซิด ดรีม (Lucid Dream) ใน Addams Family ซีรีส์ยาวจาก Netflix มาแรงแซงทุกโค้ง กับลูกสาวสายดาร์กของบ้านแอดดัมส์ Wednesday’ ผู้กลับมากับซีรีส์ สปิน ออฟ แนวแฟนตาซีระทึกขวัญเรื่องใหม่ของ Netflix ที่เป็นกระแสมาแรงในช่วงนี้ ทั้งการนำเสนอเรื่องราวน่าสนใจโดยฝีมือของผู้กำกับ Tim Burton ผู้กำกับที่ขึ้นชื่อเรื่องเอกลักษณ์เฉพาะตัวในการนำเสนอความตลกร้าย ภายใต้บรรยากาศอันแปลกประหลาดหรือโทนที่ดำมืด รวมถึงฝีมือการแสดง Jenna Ortega ขวัญใจหนังสยองขวัญคนใหม่ที่สะกดหัวใจคนทั่วโลกได้อยู่หมัดภาพ :  Netflixภาพ :  NetflixWednesday ในเวอร์ชั่น Netflix เป็นการบอกเล่าเรื่องราวเน้นหนักไปที่ Wednesday ที่โตเป็นวัยรุ่น ซึ่งเป็นช่วงวัยหัวเลี้ยวหัวต่อ และแน่นอนว่าครอบครัวสุดพิลึกอย่าง Addams ก็มีวิธีรับมือกับการก้าวพ้นวัยของเด็กแปลกได้อย่างน่าสนใจ ด้วยการส่งเธอมาเรียนที่โรงเรียนประจำ เนเวอร์มอร์ อะคาเดมี สำหรับคนนอกคอก แหล่งรวมเด็กประหลาด จนทำให้เธอต้องพบกับเรื่องราวมากมายภาพ :  Netflixภาพ :  Netflixการลอบทำร้ายจากบุคคลลึกลับ ปริศนาสมาคมลับโบราณที่แฝงตัวในโรงเรียน ปีศาจร้ายในป่าที่ออกสังหารผู้คน ความโกรธและความชิงชังแต่ดั้งเดิมระหว่างชาวเมืองที่เป็นคนธรรมดากับคนนอกคอกที่มีพลังพิเศษในโรงเรียน จนกลายเป็นประเด็นใหญ่ที่ทำให้ Wednesday ต้องทำหน้าที่ ฮีโร่ผสมนักสืบไปโดยไม่รู้ตัว แต่ระหว่างการสืบหรือตามหาฆาตกร เธอมักจะเห็นนิมิตเรื่องราวในอดีตและอนาคต ผสมปนกันจนเป็นปริศนา ซึ่งนิมิตอาจกลายเป็นพลังวิเศษสำหรับเธอภาพ :  Netflixภาพ :  Netflixไทยพีบีเอสออนไลน์จึงชวนสำรวจความฝันหรือนิมิต ที่เกิดขึ้นกับ Wednesday ในอีกรูปแบบนึง คือ ฝันลูซิด (Lucid Dream)  ในทางจิตแพทย์ ที่ภาพยนตร์ทั่วโลกต่างนำทฤษฎีนี้มาใช้รวมถึงการสร้างแรงบันดาลใจต่องานสร้างสรรค์และศิลปะหลายแขนง โดยเฉพาะอย่างยิ่ง ภาพยนตร์ เช่น Inception (2010)  ที่นำเอาทฤษฎีความฝันแบบลูซิดดรีมมาใช้ประโยชน์อย่างเต็มที่ ด้วยการสร้างสรรค์จินตภาพอันน่าตื่นตะลึงและความซับซ้อนลุ่มลึกของความฝันและจิตใต้สำนึกของมนุษย์ได้อย่างลุ่มลึกภาพ :  Netflixภาพ :  Netflixฝันลูซิด Lucid Dream คืออะไร?นิมิตหรือความฝัน เดิมที ตั้งแต่โบราณกาลมา ความฝันของคนเรา มักถูกมองในแง่เรื่องเหนือธรรมชาติ บ้างก็มองว่าเป็นนิมิต เป็นการดลบันดาลใจจากเทพยดาหรือภูตผี ปีศาจ จนกระทั่งการมาถึงของวิทยาศาสตร์ ที่วิเคราะห์ทุกสิ่งทุกอย่างบนพื้นฐานของหลักการและเหตุผล ความฝันจึงเป็นอีกสิ่งหนึ่งที่ถูกหยิบยกมาวิเคราะห์เช่นกัน โดยเฉพาะในทางจิตแพทย์การวิเคราะห์ศึกษาเกี่ยวกับนิมิตหรือความฝันและความเป็นจริงตามหลักจิตแพทย์เรียกว่า ฝันลูซิด (Lucid Dream) มักเป็นความฝันที่เรารู้ตัวว่าฝัน ตอนฝัน คุณรับรู้ได้ทั้งความรู้สึก ความคิด และอารมณ์ระหว่างที่ฝัน แถมบางครั้งยังสามารถควบคุมฝันของตัวเองได้ด้วย ควบคุมในรูปแบบเปลี่ยนสิ่งแวดล้อม เปลี่ยนเรื่อง หรือเปลี่ยนคนที่กำลังเดินอยู่รอบๆ ได้ด้วยฝันลูซิด (Lucid Dream) ถูกบัญญัติขึ้นครั้งแรกโดยจิตแพทย์ชาวดัตช์ Frederik van Eeden ซึ่ง Lucid มีความหมายว่า สว่างชัดเจน ซึ่งเขาเป็นคนที่ศึกษาความฝันในลักษณะนี้เป็นคนแรก หลังจากนั้นก็เริ่มมีนักจิตวิทยา และศาสตร์อื่นๆ ให้ความสนใจในเรื่องนี้มากขึ้นปัจจุบัน ฝันลูซิด (Lucid Dream) ได้ถูกวิเคราะห์อย่างลึกซึ้งจริงจัง โดยริเริ่มจากที่นักจิตวิทยาอเมริกัน สตีเฟน ลาเบิร์ก (Stephen LaBerge) ที่ได้ศึกษาเกี่ยวกับฝันลูซิด (Lucid Dream) อย่างลึกซึ้งยาวนาน จนในที่สุดก็ก่อตั้งสถาบัน The Lucidity Institute เพื่อค้นคว้าและพัฒนาเทคนิคที่จะช่วยบำบัดอาการป่วยไข้ทางจิตโดยความฝันหรือที่เรียกกันว่า ‘ฝันบำบัด’ (Lucid Dream Therapy) ในเวลาต่อมาฝันลูซิด (Lucid Dream) เป็นปรากฏการณ์ที่ไม่ได้เกิดขึ้นกับทุกคน แต่มักจะเริ่มต้นขึ้นจากคนที่สามารถจดจำความฝันได้อย่างแม่นยำอยู่บ่อยๆ และเมื่อมันเกิดขึ้นครั้งหนึ่งก็มีแนวโน้มว่าจะเกิดขึ้นอีก ที่สำคัญคือเป็นสิ่งที่สามารถ “ฝึกฝน” กันได้ด้วยวิธีการควบคุม ฝันลูซิด (Lucid Dream) 1. หลับให้ลึก และหลับลึกให้ยาวสิ่งที่สำคัญที่สุดคือคุณต้องพักผ่อนให้เพียงพอเพื่อให้ร่างกายได้เข้าสู่ช่วงหลับลึกบ่อยๆ (จะได้ฝันบ่อยๆ นั่นเอง) การที่คุณมีช่วงเวลาหลับลึกที่ยาวนานมากขึ้นจะเพิ่มโอกาสให้มีฝันลูซิด (Lucid Dream)2. ลองจดบันทึกความฝันอย่างที่กล่าวไปข้างต้น ฝันลูซิด (Lucid Dream) มักเกิดขึ้นกับคนที่สามารถจดจำความฝันตัวเองได้บ่อยๆ ดังนั้น ลำดับแรกคุณอาจจะลอง “จำ” มันให้ได้ก่อน อาจจะใช้วิธีจดไดอารีความฝัน เกี่ยวกับเรื่องราวที่เกิดขึ้น การบันทึกคือการบังคับให้คุณจำกลายๆ สมองจะเริ่มตระหนักความสำคัญของการฝันไว้และคุ้นเคยกับมัน3. เครื่องเช็กความจริงเหมือนกับในหนัง Inception (2010) ถ้าหากคุณมีสัญญาณอะไรสักอย่างเพื่อที่จะเช็กว่าตัวเองกำลังฝัน หรืออยู่ในโลกความเป็นจริงและทำมันอยู่บ่อยๆ เช่น เอามือบีบจมูกและหายใจเข้า ถ้าทำได้แปลว่าอยู่ในความฝัน หรือมีสัญญาณอื่นๆ ที่คุณใช้กับตัวเองก็มีแนวโน้มว่าคุณจะรู้ตัวได้บ่อยขึ้น4. จำลักษณะความฝันหลายคนฝึกฝนที่จะจดจำความฝันจะเริ่มสังเกตบางอย่างที่มักจะผิดไปจากความจริง เช่น เงาสะท้อนในกระจกไม่กลับด้าน นาฬิกาเดินแปลกๆ บางครั้งเราจะมีสิ่งของหรือสัญญาณที่จะปรากฏในฝันซ้ำๆ ถ้าหากจับสัญญาณเหล่านั้นได้ ก็มีแนวโน้มที่จะรู้ตัวมากขึ้น5. ตื่นแล้วไปนอนใหม่บางคนใช้วิธีการตื่นแล้วกลับไปนอนใหม่ (Wake back to bed : WBTB) โดยตั้งนาฬิกาให้ตัวเองตื่นหลังจากนอนได้ 5 ชั่วโมง เมื่อกลับไปนอนอีกครั้งก็มีแนวโน้มว่าจะเข้าสู่ช่วงหลับลึกโดยที่ยังมีสติมากกว่าเดิม6. คุยกับตัวเองก่อนฝันนอกจากนี้ยังมีวิธีชี้นำ (Mnemonic induction of lucid dreams : MILD) คือบอกตัวเองก่อนนอนว่าคุณจะฝันอะไรและคุณจะมีฝันลูซิด (Lucid Dream) เพื่อย้ำให้สมองตระหนักว่าคุณฝันอยู่ฝันลูซิด (Lucid Dream) ไม่ใช่แค่เรื่องที่ดูน่าสนุกและเป็นประสบการณ์ใหม่ การวิจัยเกี่ยวกับความฝันที่รู้ตัว ถูกนำไปช่วยในการบำบัดผู้ป่วยที่เป็นโรคเครียดและวิตกกังวลในจิตใต้สำนึกได้ นอกจากนี้ศิลปินและนักเขียนหลายคนประสบความสำเร็จอย่างสูงจากการหยิบเอาแรงบันดาลใจจากความฝันนี้มาสร้างเป็นผลงาน อาทิ ศิลปินกลุ่มเซอร์เรียลลิสต์ นักเขียน ก็ได้แรงบันดาลใจในการสร้างผลงานชิ้นเอกของตนจากความฝันนี้เช่นกัน ที่มา : https://www.wurkon.com/blog/45-lucid-dream?fbclid=IwAR3PVx18W2q-sJZz0qYA_X5_HVWRfLS9ER4jo9QUGS4XXoInybqi4bIBjzQหนังสือ a field guide to lucid dreaminghttps://www.medicalnewstoday.com/articles/323077 
Pantone ยก "Viva Magenta" เป็นสีแห่งปี 2023|PANTONE ประกาศ สี Viva Magenta (18-1750) เป็นสีแห่งปี 2023 สะท้อนความมีชีวิตชีวา ความแข็งแกร่ง กล้าหาญ และไร้ความหวาดกลัวPANTONE บริษัทธุรกิจเกี่ยวกับอุตสาหกรรมการพิมพ์ในสหรัฐฯ และเป็นที่รู้จักในฐานะผู้สร้างมาตรฐานการเทียบสี ออกมาประกาศสีแห่งปี 2023 โดยเลือกสี Viva Magenta (18-1750) เป็นสีแห่งปี ด้วยลักษณะที่สะท้อนถึงความมีชีวิตชีวา เป็นเฉดสีที่หยั่งรากในธรรมชาติโดยสืบเชื้อสายมาจากตระกูลสีแดง ส่งสัญญาณใหม่ของความแข็งแกร่ง กล้าหาญและไร้ความหวาดกลัว เป็นสีที่เร้าใจ ในอีกแง่หนึ่งยังเป็นการส่งเสริมความสนุกสนาน หรือสื่อถึงการเฉลิมฉลอง การมองโลกในแง่ดีอีกด้วยสีแห่งปีในปีนี้ทั้งทรงพลังและเสริมพลังที่เปี่ยมไปด้วยความสุขอันบริสุทธิ์ ส่งเสริมการทดลองและการแสดงออกโดยปราศจากการยับยั้งชั่งใจ เฉดสีอันน่าตื่นตาและไร้ขอบเขตที่แสดงออกมาอย่างโดดเด่น กระตุ้นให้ทุกคนมีความกระตือรือร้นผู้อำนวยการบริหาร Pantone ระบุว่า PANTONE 18-1750 Viva Magenta มีรากฐานมาจากยุคดึกดำบรรพ์เชื่อมโยงเข้ากับสสารดั้งเดิมอีกครั้ง เรียกพลังแห่งธรรมชาติกระตุ้นจิตวิญญาณ และช่วยสร้างความแข็งแกร่งภายในภาพ : pantoneภาพ : pantone
“ไกด์หนุ่ม” ฝ่าคลื่นโควิด เปิดร้านเซิร์ฟสร้างเครือข่ายคนรุ่นใหม่|ไกด์หนุ่มวัย 32 ปี ผันตัวเองเปิดร้านเซิร์ฟบอร์ดหาดกะรน ท่ามกลางโรคโควิดระบาด หวังทำในสิ่งที่รัก บนบ้านเกิด จนกลายเป็นเครือข่ายการรวมตัวคนรุ่นใหม่ต่อยอดหลายธุรกิจเมืองภูเก็ตรายได้หลักมาจากการท่องเที่ยว แต่ด้วยสถานการณ์การแพร่ระบาดของโรคโควิด-19 ทำให้หลายธุรกิจต้องปิดตัวลงเนื่องจากแบกรับภาระไม่ไหว แต่ยังมีอีกหนึ่งธุรกิจที่สวนกระแสที่เกิดขึ้นท่ามกลางวิกฤต เพียงเพื่อไม่ต้องการให้เมืองภูเก็ตเงียบเหงาเด็กหนุ่มวัย 32 ปี ที่มองบ้านเกิดตัวเอง มองบรรดาร้านค้าที่ปิดแทบทุกร้าน ซึ่งไม่เคยเห็นมาก่อนในชีวิตนี้ จึงเป็นส่วนหนึ่งที่ทำให้ตัดสินใจเปิดร้าน swell club สวนกระแสเพื่อหวังเพียงว่าขอเป็นกำลังเล็กๆ ที่สามารถดึงนักท่องเที่ยวได้บ้างนายณรงค์ยศ นาคปานนายณรงค์ยศ นาคปานนายณรงค์ยศ นาคปาน หรือ ดอน อายุ 32 ปี เล่าให้ไทยพีบีเอสออนไลน์ฟัง ว่า หลังเรียนจบการโรงแรมการท่องเที่ยว ได้ทำงานเป็นมัคคุเทศก์ ที่ จ.สุราษฎร์ธานี ช่วงระหว่างทำงาน ได้เจอผู้ใหญ่ที่นับถือชักชวนให้เล่นกระดานโต้คลื่น ที่เขาหลัก และนี่ก็เป็นครั้งแรกของการจับกระดานโต้คลื่นของดอนนั่นเองจากภาระงานที่หนักไม่มีเวลาเป็นของตัวเอง และไม่มีเวลาดูแลคนในครอบครัว หรือสังสรรค์กับเพื่อนฝูง ประจวบเหมาะกับเกิดโรคโควิด-19 ระบาดในช่วงปี 2563 ทำให้นักท่องเที่ยวลดน้อยลง จึงเป็นจุดเปลี่ยนให้ตัดสินใจลาออกจากงานประจำที่ทำมา 4 ปี แต่ใจรักงานบริการ รักภาษา รักการพบปะผู้คน ชอบเปิดโลกใหม่ๆ ดอนยังคงรับงานฟรีแลนซ์เรื่อยมาswell club สอนเล่นกระดานโต้คลื่น หรือ Surf Board เจ้าแรกของหาดกะรน ที่เกิดขึ้นในขณะที่มีการแพร่ระบาดของ โควิด-19ด้วยเงินก้อนสุดท้ายที่มีอยู่ รวมหุ้นกับเพื่อนคนละ 50,000 บาท รวมเป็น 100,000 บาท เพื่อหาสถานที่ บริหารจัดการในร้านทุกขั้นตอนด้วยตัวเอง และยังมีเหล่าบรรดาเพื่อนๆ ที่มาช่วยในการออกแบบและตกแต่งร้านswell clubswell clubดอน เล่าว่า เป็นคนภูเก็ตโดยกำเนิด และกิจกรรมกระดานโต้คลื่นของเมืองภูเก็ตได้เกิดขึ้นนานแล้วประมาณ 17 - 18 ปี แต่ส่วนตัวเริ่มเล่นมาประมาณ 5 ปี และก่อนหน้านี้ไม่รู้มาก่อนว่ากระดานโต้คลื่นที่ภูเก็ตก็สามารถเล่นได้และด้วยใจรักในกีฬาประเภทนี้ และบนหาดกะรนมีคลื่นที่สวย ที่สามารถเล่นกระดานโต้คลื่นได้เช่นเดียวกับหาดอื่นๆswell clubswell clubเกิดจากต้นทุนที่ติดลบ ทั้งเป็น community ที่เกิดขึ้นใหม่ ไม่มีคนรู้จัก และท่ามกลางโควิด-19 จึงทำให้ดูเหมือนจะเป็นโครงการขายฝันน้องดอนเล่าว่า ต้องการทำอะไรบางอย่างเพื่อให้คนได้รู้จักกีฬาชนิดนี้ และให้รู้ว่า จ.ภูเก็ต สามารถเล่นกระดานโต้คลื่นได้ โดยเริ่มการทำคลิปวิดีโอเกี่ยวกับการเล่นกระดานโต้คลื่น เพื่อเป็นการโปรโมท แต่ก็ใช้ระยะเวลานานพอสมควรswell clubswell clubลูกค้าส่วนใหญ่จะติดต่อทางช่องทางโซเชียลมีเดีย กลุ่มคนที่นิยมเล่นอย่างเช่น รัสเซีย ออสเตรเลีย อังกฤษ อเมริกา และสำหรับลูกค้าคนไทยเองจะมีความหลากหลายด้านอาชีพนักท่องเที่ยงคนหนึ่งบอกว่าเคยมาไทยเกือบ 10 ครั้ง เพิ่งทราบว่าที่ไทยสามารถเล่นกระดานโต้คลื่นได้ และปัจจุบันตอนนี้ก็กลับมาภูเก็ตซ้ำอีกหลายครั้ง เพื่อมาเล่นกระดานโต้คลื่นจากคนที่รักในกระดานโต้คลื่น ที่มารวมตัวกันที่นี่ มีความหลากหลายด้านอาชีพ ได้มาเจอกัน พบปะพูดคุย มีการแลกเปลี่ยนข้อมูล ได้เรียนรู้ซึ่งกันและกัน ในสายอาชีพของแต่ละคน อย่างเช่น ดีไซน์เนอร์ เภสัชกร อาจารย์ และอีกหลายอาชีพ ที่มารวมกลุ่มทำกิจกรรมที่ใจรักด้วยกัน community จึงเกิดขึ้น ณ ที่นี่ทั้งนี้ swell club เปิดพื้นที่ให้ทุกคนมารวมกลุ่ม แลกเปลี่ยนประสบการณ์ และเปิดพื้นที่หน้าร้านให้กับเครือข่าย นำสินค้าที่ตัวเองมีมาวางขาย อย่างเช่นสายอาชีพอาจารย์ที่นำผ้าพิมพ์ลายมาวางขาย รวมทั้งครูสอนศิลปะที่วาดโปสการ์ด รวมทั้งทำสร้อยข้อมือมาวางขาย เป็นอีกหนึ่งช่องทางในการช่วยกระจายรายได้swell clubswell clubโรงเรียนสอนกระดานโต้คลื่นใน จ.ภูเก็ต มีหลายแห่ง กระจายตามชายหาดต่างๆ ซึ่งแต่ละที่มีความหลากหลายดอน บอกว่า ต้องดูลูกค้าว่าอยู่ระดับไหน ระดับพื้นฐาน ระดับมีพื้นฐานแล้ว หรือระดับชำนาญ เพราะการเล่นกระดานโต้คลื่น กำลังเล่นอยู่กับธรรมชาติ สิ่งที่ต้องคำนึงเป็นอันดับแรกคือความปลอดภัยของลูกค้า ทั้งนี้ต้องเช็กสภาพอากาศในแต่ละวันสำหรับคนที่เป็นครูสอนหรือเป็นโค้ชต้องมีผ่านการอบรมจากสมาคมกระดานโต้คลื่นแห่งประเทศไทยด้วยswell clubswell clubน้องดอน เล่าว่า กระดานโต้คลื่นถือเป็นหนึ่งในกิจกรรมเอ็กซ์ตรีมทางน้ำที่ได้รับความนิยมจากทั่วโลกน.ส.เบญจะมาภรณ์ ณ ตะกั่วทุ่งน.ส.เบญจะมาภรณ์ ณ ตะกั่วทุ่งน.ส.เบญจะมาภรณ์ ณ ตะกั่วทุ่ง หรือ เบญ อายุ 34 ปี หนึ่งในผู้ร่วมก่อตั้ง swell club เปิดใจว่า เป็นหนึ่งในผู้ประสบภัยที่สูญเสียบุคคลในครอบครัวจากเหตุการณ์สึนามิ ส่งผลให้กลายเป็นโรคแพนิคกลัวทะเล และพยายามหาทางออกโดยการไปดำน้ำ ทำกิจกรรมทางทะเล แต่สิ่งที่เบญค้นพบคือไม่ได้กลัวทะเล แต่เป็น “คลื่น” ที่ทำให้กลัวดอนได้ชักชวนให้เล่นกระดานโต้คลื่น เมื่อได้ลองเบญรู้สึกติดใจและทำให้ความกลัวที่เกิดขึ้นภายใต้จิตใจลดน้อยลงเบญ บอกว่า ก่อนหน้านี้กะรนยังไม่ได้รับความนิยมเล่นกระดานโต้คลื่นเนื่องจากมรสุมแรงกว่าชายหาดอื่นๆ แต่ปรากฏว่าเมื่อวันใดที่มรสุมน้อยลงหาดกะรนจะมีคลื่นที่สวยมาก ส่วนนักท่องเที่ยวเองเริ่มมาโต้คลื่นที่กะรนมากยิ่งขึ้นสำหรับกีฬาประเภทนี้ ดอน บอกว่า เริ่มเป็นที่นิยมและรู้จักแพร่หลาย ซึ่งคนไทยหลายคนก็กวาดรางวัลการแข่งขันตามสถานที่จัดการแข่งขันในต่างประเทศมากมายหลายรางวัล
โรงคั่วกาแฟ 23 ROASTER  “ร้านกาแฟ” ฝ่าวิกฤต - “โควิด” พลิกวิกฤตเป็นโอกาส|หลังเกิดวิกฤตการณ์โรคระบาดโควิด-19 เมื่อ 2 ปีที่ผ่านมา จังหวัดทางภาคใต้ โดยเฉพาะฝั่งอันดามัน ที่นอกจากเกษตรกรรมแล้ว การท่องเที่ยว เป็นแหล่งรายได้หลักของท้องถิ่นการเปิดประเทศรับนักท่องเที่ยวต่างชาติกลับมา เมื่อวันที่ 1 มิ.ย.2565 จึงเป็นความหวังว่า การ "ฟื้นอันดามัน" จะกลับมา โดยเฉพาะใน จ.กระบี่ และภูเก็ต“ไทยพีบีเอสออนไลน์” ไป จ.กระบี่ เพื่อดูการฟื้นตัวทางธุรกิจของที่นั่น ก่อนงาน "ไทยพีบีเอสสัญจรอันดามัน" ในวันที่ 10-11 ธ.ค. ซึ่งเป็นกิจกรรมสัญจร เพื่อไปดูวิถีการเมือง เศรษฐกิจ สังคม ของทั้ง 2 จังหวัดเราไปดูธุรกิจร้านกาแฟ ที่ตั้งขึ้นก่อนเกิดโควิดระบาดเพียง 4 เดือน เจ้าของยังไม่ทันเข้าใจวิธีทำกาแฟ ชงกาแฟ อย่างเชี่ยวชาญ ประเทศเราก็ปิดลง ไม่มีนักท่องเที่ยวต่างชาติเข้ามา มีแต่คนต่างชาติจำนวนหนึ่งที่ตกค้างในพื้นที่แหล่งท่องเที่ยวปิด อุทยานแห่งชาติปิด คนไทยก็ไม่เดินทาง เพราะมีการล็อกดาวน์ทั่วประเทศ“เอ๋” ฌณินญา นฤโชควนินทร เจ้าของร้านโรงคั่วกาแฟ 23 อ.เมือง จ.กระบี่ เล่าให้เราฟังถึงจุดเริ่มต้นก่อนมาทำร้านกาแฟ และการต่อสู้ที่ผ่านวิกฤตในวันนั้นมาได้จนถึงวันนี้เอ๋เล่าย้อนไปตั้งแต่เธอเรียนจบจากมหาวิทยาลัยหอการค้าไทย และกลับมาช่วยงานธุรกิจของทางบ้านไทยพีบีเอสอนไลน์ : อะไรคือแรงบันดาลใจให้มาเปิดร้านกาแฟเอ๋ : ตอนที่เปิดโฮสเทล เมื่อ 5 ปีที่แล้ว จะเปิดรับนักท่องเที่ยวเฉพาะช่วงไฮซีซั่น จากนั้นก็คิดว่าจะทำธุรกิจอื่นเพิ่มอีก เพราะเราชอบงานบริการ เราจะมีเพื่อนชาวต่างชาติมาก จึงคิดกับแฟนว่า ถ้าเราจะทำอีกอาชีพ แล้วเราต้องลงทุน เราต้องทำอะไร ก็เลยตั้งกรอบไว้ว่า ต้องเป็นสิ่งที่เราชอบ ทำแล้วมีความสุข สองก็คือมีโอกาสได้ทำงานทั้งโฮสเทล แล้วก็โรงคั่วกาแฟด้วยไทยพีบีเอสออนไลน์ : เมื่อตัดสินใจทำร้านกาแฟแล้วเริ่มยังไงเอ๋ : คิดแค่ 15 นาที ไปเรียน 15 วัน แล้วห้าเดือนเปิดคะ คือคิดในเวลาอันรวดเร็วมาก เรารู้สึกว่า มันมีแรงมีพลังอยู่ในในใจเรา ว่ามันเป็นอาชีพที่น่าจะทำแล้วมีความสุข เพราะตอนนั้น มุ่งเน้นเรื่องอาชีพที่สอง ด้วยความคิดที่ว่า เราจะทำอาชีพนี้ไปจนอายุแก่เฒ่า คิดไว้อย่างนี้ก็มีความสุขแล้ว เดี๋ยวสิ่งดีดีก็จะตามมาเอง ตอนนั้นคิดแค่นั้นคะตอนนั้นไม่ได้คิดเลยว่าจะทำธุรกิจกาแฟ ก็แค่รู้สึกว่าดูน่าศึกษาดี แล้วเราก็อาจจะได้มีเสน่ห์ ความรู้เล็ก ๆ น้อย ๆ นำกาแฟไทย มาเสิร์ฟแขกถึงที่พัก หลังจากที่ได้เสิร์ฟกาแฟไทย ลูกค้าต่างชาติชอบและประทับใจมาก กลายเป็นว่า เวลาลูกค้ามาเช็กอินจะถามถึงกาแฟ เพราะมีลูกค้าไปรีวิวใน Booking.com เรื่องกาแฟ เราก็เลยยิ่งรู้สึกประทับใจในเรื่องกาแฟมากขึ้นเอ๋เล่าต่อว่า แล้วก็คิดว่า จะทำยังไงที่จะช่วยส่งเสริมเกษตรกร เพราะเริ่มรู้จักเกษตรกรที่ปลูกกาแฟ ก็อยากจะสนับสนุนเขา เกษตรกรที่ตั้งใจทำกาแฟไทยดีดี และด้วยคำพูดของแขกที่มาพัก มันเหมือนเป็นเสียงที่ก้องในหูอยู่ตลอดว่าเขาไม่รู้มาก่อนว่า เมืองไทยปลูกกาแฟ เป็นอะไรที่สะดุดใจมากเลยนะคะ และลูกค้าขอซื้อเมล็ดกาแฟไทยกลับไป นี่แหละค่ะที่ทำให้ตอนที่เลือกที่จะทำอาชีพนี้ แล้วก็มาสำรวจตัวเองว่า เอ๊ะทำไมเราถึงอยากเดินทางไปท่องเที่ยวกาแฟ เราคงรักกาแฟมั้งไทยพีบีเอสออนไลน์ : ตอนนั้นทำร้านกาแฟหรือยังเอ๋ : ยังคะ ตอนนั้นเดินทางไปเที่ยวชมไร่กาแฟกับพี่อ๊อด ซึ่งเป็นครูสอนกาแฟ พี่อ๊อดทำให้รู้สึกประทับใจกาแฟ และทำให้รู้สึกว่า กาแฟเป็นเรื่องง่ายที่เข้าถึงง่ายคิดไปแต่สิ่งที่ดี รู้สึกว่าเราน่าจะทำได้ ก็ได้ส่งกาแฟให้ถึงคนดื่ม เพราะกระบี่เป็นเมืองท่องเที่ยว ชาวต่างชาติ นักท่องเที่ยวท้องถิ่น และคนไทยที่อยู่ใกล้เคียงก็มาเที่ยวกระบี่ต่อมามาเจอพี่ที่เขาเป็นศิลปินวาดรูป เขาบอกว่า คนกระบี่ไม่ได้อินดี้พอจะมากินกาแฟในร้านห้องกระจก มีเครื่องคั่วกาแฟ แล้วมานั่งชิล ๆเราก็เลยใช้ที่ดินตรงนี้ ซึ่งเป็นที่ดินของญาติ เขาทำเป็นโรงเก็บไม้ที่ทิ้งร้างไว้ 20 ปี เราไปเรียนทำกาแฟ 15 วัน กลับมาก็สร้างตรงนี้เลยคะ ใช้เวลา 5 เดือน คนอื่นเขางงมากว่าจะทำอะไร คนในวงการกาแฟก็งงเดิมที่เราคิดว่า 2-3 ปี ค่อยเป็นที่รู้จัก ปรากฏว่า 2-3 เดือนคนก็มาแล้ว ชงไม่ทันแล้วคะ เริ่มรับลูกค้าไม่ทัน ตกใจกับคนมากเพราะเราก็คิดว่า ค่อย ๆ เรียนรู้กันไป แล้วเมล็ดกาแฟก็เริ่มขายได้ มีร้านคาเฟ่ที่ให้การสนับสนุนเราตั้งแต่แรก ซื้อเมล็ดกาแฟของเราไปใช้เสิร์ฟในร้านที่เป็นคาเฟ่เอ๋เล่าต่อว่า ตอนนั้นตั้งใจว่า เราจะขายเมล็ดกาแฟ 70 เปอร์เซ็นต์ ทำคาเฟ่แค่ 30 เปอร์เซ็นต์ แต่พอมาเปิดจริง ๆ มันกลับด้าน ทั้งที่ตอนแรกคือไม่อยากจะรับพนักงานเลย เราอยากทำชิล ๆ แต่พอมันกลับด้านคือลูกค้าเข้ามาแล้ว ถ้าเรารับไม่ทันเขาก็จะเสียความรู้สึกตอนแรกก็ทำกันสองคนกับแฟน ซักพักหนึ่งเริ่มทำไม่ไหว เพราะไม่มีวันหยุด และไม่ชิลอย่างที่เราคิดแล้วเอ๋เล่าต่อถึงอีกมุมหนึ่งในช่วงที่ต้องติดอยู่กับการระบาดของโควิด-19 ว่า ในช่วงเวลานั้น เป็นช่องทางที่ทำให้เราได้พบกับเกษตรกรที่ปลูกกาแฟมากขึ้น แม้แต่กาแฟของกระบี่ ที่เกษตรกรบอกว่า อยากพัฒนาให้ดีขึ้น นอกจากนี้เรายังสนับสนุนกาแฟจากอีกหลายแหล่ง ทั้งของภาคเหนือหลายจังหวัด ที่เราสลับหมุนเวียนไปซื้อเมล็ดพันธุ์อยู่ กาแฟกระบี่ กาแฟระนอง เชียงใหม่ เชียงรายตาก ฯลฯ ยิ่งทำให้รักกาแฟมากขึ้น และรู้สึกว่าเราไม่ได้ทำแค่อาชีพ หรือทำเป็นธุรกิจอย่างเดียวไทยพีบีเอสออนไลน์ : เมล็ดกาแฟในร้านมาจากไหนบ้างตอบ : มาจากหลายที่ทั่วประเทศ แต่โรงคั่วทุกโรงจะต้องเสนอความเป็นเอกลักษณ์ ความเป็นตัวตนของโรงคั่ว หรือที่เราเรียกว่า สูตร House Blend หรือสูตรประจำโรงคั่ว ของเราก็เป็น Red Bird ตั้งใจไว้ว่า ให้มีโรบัสต้าเข้ามาผสมผสาน มีการปรุงรสชาติมากกว่า 1 ชนิดขึ้นไป ระดับการคั่วที่แตกต่าง หรือแตกต่างของแหล่งที่มา ซึ่ง Red Bird คั่วไม่เข้มมาก เป็นคาราเมล มีฟรุตตี้บาง ๆ ที่สำคัญอยากปูพื้นฐานโรบัสต้า ที่เป็นกาแฟของภาคใต้ และกระบี่ ซึ่งก่อนหน้านี้เราใช้โรบัสต้าของเชียงราย มาผสมด้วยตรงนี้ก็เป็นแรงบันดาลใจว่า เราก็จะสนับสนุนเกษตรกร และชุมชน ที่ต้องการพัฒนาคุณภาพกาแฟ และเราก็ได้สนับสนุนรายอื่น ๆ เพิ่มขึ้นต่อไปทุกปี แต่เราก็เป็นแค่ฟันเฟืองเล็ก ๆ ในวงการกาแฟก่อนโควิดระบาด ทุกคนกำลังเจริญรุ่งเรือง แต่เมื่อเกิดวิกฤตเราต้องเปลี่ยนแปลงตัวเอง พัฒนาตัวเอง อย่าวางกรอบให้ตัวเอง ว่าฉันชอบ ฉันไม่ชอบ ลองเปิดใจบางทีเราจะเห็นโอกาสหลายๆ อย่างที่เกิดขึ้น แล้วก็อย่าลืมพัฒนาตัวเอง เพราะมันเป็นอาชีพของเรา สิ่งดี ๆ ก็จะตอบกลับมาให้เราเอง
สตรีตฟู้ด "หาดกะหลิม" วิวหลักล้าน-อาหารหลักสิบ ฟื้นชีวิตคนภูเก็ต| สตรีตฟู้ด หาดกะหลิม รถเข็นขายร้านอาหารริมทะเลบรรยากาศดี ราคาถูกช่วยคนท้องถิ่นนักท่องเที่ยวจับจ่ายซื้อหาอาหารได้ในราคาไม่แพงร้านค้ารถเข็นขายอาหารหลากหลายชนิด จอดเรียงรายตลอดแนวโค้งชายหาดกะหลิม จ.ภูเก็ต ให้ประชาชนชาวไทยและชาวต่างชาติ ได้เลือกซื้ออาหารคาวหวานรับประทานตามความต้องการ ไม่ว่าจะเป็นก๋วยเตี๋ยวราคาชามละ 40 -50 บาท ไก่ย่างไม้ละ 10 บาท อาหารทะเลย่างเสียบไม้ หมึกย่าง 10 บาท หอยทอด 40 บาท ไปจนถึงของหวาน โรตี ราคา 20 บาท เป็นอันถูกใจทั้งเด็กและผู้ใหญ่นอกเหนือจากความหลากหลายของอาหารแล้วที่มีให้เลือกซื้อแล้ว ราคาที่ไม่ถือว่าแพงมากหากเทียบกับย่านอื่น ๆ เช่น หาดป่าตอง ที่อาหารราคาสูงกว่าเกือบเท่าตัว จึงทำให้ร้านรถเข็นริมหาดกะหลิมเป็นย่านที่ทั้งนักท่องเที่ยว พนักงาน ที่ประกอบอาชีพบริการในย่านนี้นักท่องเที่ยวที่มาเลือกซื้ออาหารในย่านนี้บอกว่า มาเลือกซื้ออาหาร หากมีเงิน 100 บาท มาที่นี่ก็สามารถซื้ออาหารคาวหวานกลับไปรับประทานได้จนอิ่ม ขณะที่จุดอื่น ๆ อาจได้อาหารเพียง 1 อย่างเท่านั้น ซึ่งจุดนี้ก็ช่วยลดภาระค่าใช้จ่ายไปได้อย่างมากนอกเหนือจากราคาที่ไม่สูงและช่วยแบ่งเบาภาระค่าครองชีพให้คนในย่านนี้ได้ อีกจุดหนึ่งก็คือ บรรยากาศที่น่าพักผ่อนหย่อนใจ กับการรับประทานอาหารริมทะเล มองดูพระอาทิตย์ตก โดยมีเรือแล่นไปมาในย่านนี้ จึงทำได้ทั้งการมาหาซื้อของรับประทานและชมวิวที่สวยงามไปพร้อม ๆ กันด้านดนัย สาระหมาด เจ้าของร้านโรตี หาดกะหลิม กล่าวว่า สาเหตุที่ราคาอาหารบริเวณหาดนี้ไม่แพง ส่วนหนึ่งเพราะค่าบำรุงรักษาสถานที่มีราคาที่ไม่แพงโดยอยู่ที่ราว 300 บาทต่อเดือนจะหยุดทุกวันที่ 1 และ 16 ของเดือนเพื่อทำความสะอาดพื้นที่ ขณะที่การเปิดให้บริการจะเริ่มขายตั้งแต่เวลาประมาณ 4 โมงเย็น ไปจนถึงราว 21.00 -22.00 น.ขณะที่พ่อค้าแม่ขายในย่านนี้จะสามารถพูดภาษาอังกฤษในการค้าขายได้พอสมควร จึงทำให้ลูกค้าที่เป็นนักท่องเที่ยวชาวต่างชาตินิยมที่จะมาซื้ออาหารและขนมในจุดนี้รวมถึงผู้ค้าขายรถเข็นจะเป็นคนในชุมชนนี้เท่านั้น และสามารถขายอาหารที่ต้องไม่ซ้ำกัน แต่จะมีซ้ำเพียง 1 ชนิดคือ ร้านส้มตำเนื่องจากเป็นที่นิยมของลูกค้าหากกะหลิมจึงถือว่า เป็นตลาดสำคัญที่ประกอบด้วยพ่อค้าแม่ค้าท้องถิ่นรายเล็ก ๆ ที่ขายอาหารในราคาย่อมเยา เพื่อให้คนในพื้นที่หรือนักท่องเที่ยวสามารถเลือกซื้อหาอาหารได้อย่างสบายกระเป๋า 
เปิดโลกชีวิต "ควาญ-ช้างคู่หู" สถาบันคชบาลฯ ลำปาง|ส่องชีวิต "ควาญช้าง" กับคู่หูตัวใหญ่ บางคนใช้เวลาสร้างความเชื่อใจกับช้างนานนับปี กับเสน่ห์อาชีพควาญช้างที่ต้องอาศัยใจรัก ที่สถาบันคชบาลฯ ลำปาง"อยู่ด้วยกันทุกวัน" จากวันเป็นเดือน จากเดือนเป็นปี กลายเป็นความคุ้นเคยผูกพันระหว่าง "ควาญช้าง" คู่หูคนสำคัญของ "ช้างเลี้ยง"พันธุ์ จิตสุข คลุกคลีอยู่กับช้างมานานกว่า 20 ปี ตอนนี้ทำหน้าที่ดูแล "พลายปฐมสมภพ" หรือ AIพันธุ์ เล่าที่มาของชื่อ AI เพราะเกิดจากการผสมเทียมเป็นเชือกแรกของเอเชีย เขาเริ่มดูแลตั้งแต่ AI อายุ 2 ปี จนตอนนี้ 14 ปีแล้วปกติช้างงามีนิสัยดุ แต่ AI ค่อนข้างเชื่อฟังควาญพันธุ์ เพราะอยู่ด้วยกันมานาน แข็งแรง แม้ดื้อบ้าง หรือเคยป่วยเพราะกินดินจนต้องพาไปหาหมอ AI ก็จะได้รับการดูแลจากควาญช้างเป็นอย่างดี"อารีนา" ช้างพังอายุ 18 ปี มี "ควาญปั้ม" เป็นควาญคู่ใจ คู่หูคู่นี้อยู่ด้วยกันมากว่า 3 ปี แม้ยังไม่รู้ใจกัน 100% แต่การได้อยู่ใกล้ชิดกันก็ทำให้ความผูกพันเกิดขึ้นเริ่มต้นวันที่ศูนย์อนุรักษ์ช้างไทย สถาบันคชบาลแห่งชาติในพระอุปถัมภ์ฯ จ.ลำปาง คชากร ก้อนคำ หรือควาญปั้ม จะไปรับอารีนาบนหลัก เก็บกวาดทำความสะอาดแหล่งมัดช้าง พาไปอาบน้ำ เดินออกกำลังกาย พักผ่อนรอเวลาแสดงโชว์นักท่องเที่ยวโชว์ของช้างที่ลานแสดงใช้เวลาประมาณ 30 นาที มีทั้งสาธิตฝึกช้างเบื้องต้น เช่น ยกขา ตรวจฟัน การลากไม้ ไต่ขอนไม้ เล่นเกมขว้างบอล รวมถึงเก็บของและใส่หมวกให้ควาญหลังจบการแสดงจะพาช้างไปพักรวมโขลง กินหญ้า ก่อนพาไปอยู่บนหลัก โดยมีควาญช้างผลัดเปลี่ยนเวรดูแลในแต่ละคืนควาญปั้ม บอกว่า การฝึกช้างที่ศูนย์อนุรักษ์ช้างไทยใช้บทเรียนเชิงบวก เน้นใช้อาหารที่ช้างชอบกระตุ้นการฝึก โดยไม่บังคับขู่เข็น ช้างแต่ละเชือกใช้เวลาฝึกตั้งแต่ 2 เดือนไปจนถึง 1 ปีเสน่ห์ของอาชีพ "ควาญช้าง" ในความรู้สึกควาญปั้ม คือการได้อยู่ใกล้ชิดและผูกพันกับช้าง แม้เคยถูกช้างใช้งาตีในวันแรกเพราะไม่รู้วิธีเข้าหา แต่ด้วยความอดทนและพยายามเข้าหาช้างเรื่อยๆ ทำให้ควาญปั้มอยู่มาได้จนถึงวันนี้ควาญช้าง อาจไม่ใช่อาชีพในฝันของใครหลายคน แต่ไม่ใช่กับหนุ่มวัย 21 ปี กิตติชัย ใจแก้ว หรือควาญเคน ตัดสินใจเดินตามรอยลุง ยึดอาชีพควาญช้างตั้งแต่อายุ 19 ปี เพราะความชอบเริ่มต้นจากควาญตีน หรือควาญผู้ช่วย ใช้เวลากว่า 2 ปีพัฒนาเป็นควาญคอ ซึ่งเป็นควาญประจำตัวช้างแต่ละเชือก โดยรับหน้าที่ดูแล "ใบบุญ" ช้างน้อยอายุ 4 ปีควาญเคน เล่าว่า ใบบุญนิสัยเหมือนคน ชอบเล่น ชอบหยอก แต่ถ้าพูดด้วยไม่ดีหรือใช้คำพูดรุนแรง ใบบุญจะโกรธและไม่เชื่อฟังในช่วง 3 เดือนที่ฝึกด้วยกันทำให้เข้าใจกันมากขึ้น จนถึงวันนี้เป็นเวลากว่า 1 ปีแล้วที่ควาญเคนดูแลใบบุญอยู่ด้วยกันมานานนับปี ความผูกพันของคู่นี้จึงเหมือนมีเพื่อนเล่น การอยู่กับสิ่งที่ชอบและสัตว์ที่รัก ถือเป็นความสุขและความสนุกในการทำงานควาญช้าง หรือคนเลี้ยงช้าง จึงเป็นอีกหนึ่งอาชีพที่ต้องมีใจรัก ใส่ใจและเต็มใจดูแลสัตว์ใหญ่เหล่านี้ที่เปรียบเหมือนสมาชิกในครอบครัว
ท่องเที่ยววัฒนธรรมวิถีชุมชนกระบี่ "บ้านเกาะกลาง"|จ.กระบี่ ไม่ได้มีดีเฉพาะท้องทะเลที่สวยงาม แต่มีการท่องเที่ยววิถีชุมชน อย่างชุมชน “บ้านเกาะกลาง” อยู่บนเกาะกลางแม่น้ำกระบี่ ที่ล้อมด้วยป่าชายเลน ผู้คนที่นี่ใช้ชีวิตอย่างเรียบง่าย กับอาชีพเกษตรกรรม และหัตถกรรมการเดินทางมาที่บ้านเกาะกลางสามารถนั่งเรือข้ามจากท่าเรือท่าเรือสวนสาธารณะธารา อยู่ใกล้ ๆ ลานปูดำ ข้ามไปยังชุมชนเกาะกลางได้ ใช้เวลาประมาณ 5 นาที ถ้าเฉพาะคนจะขึ้นเรือหัวโทงค่าโดยสารคนละ 10 บาท แต่หากนำรถจักรยานยนต์ไปด้วย ราคาจะอยู่ที่ 20-25 บาทแล้วแต่จำนวนรถในแต่ละรอบ จากนั้นเดินทางบนเกาะด้วย 3 ล้อ ราคาเหมาจะอยู่ที่ 400 บาทนั่งได้ประมาณ 3-4 คน เที่ยวรอบเกาะประมาณ 2 ชั่วโมง ได้ทำกิจกรรมที่นักท่องเที่ยวเลือกได้ตามความสนใจ เพราะชุมชนที่นี่ทำผลิตภัณฑ์ชุมชนตามความถนัด และตามทรัพยากรที่บ้านนั้น ๆ มีอยู่ แต่จุดไฮไลต์ คือ ข้าวสังข์หยด เพราะชาวบ้านยืนยันว่า ละอองน้ำเค็มจากทะเล กับสายฝนที่ผสมกันทำให้ข้าวที่นี่เหนียว นุ่ม อร่อยไม่เหมือนใคร เกาะแห่งนี้อยู่ร่วมกัน ภายใต้พหุวัฒนธรรม มีทั้งชาวไทยพุทธ และไทยมุสลิม เป็นหมู่บ้านชาวประมงเก่า ที่ใช้วิถีดั้งเดิมที่ทำการเกษตรและหัตถกรรม ในครอบครัว แต่เมื่อการท่องเที่ยวเข้าต่อยอด พัฒนาองค์ความรู้และสินค้า ทำให้มีผลิตภัณฑ์หลากหลาย ทั้งกลุ่มการทำผ้าปาเต๊ะ กลุ่มการต่อเรือหัวโทงจำลอง ผลิตภัณฑ์จากกะลามะพร้าว แต่ทุกชุมชนที่สามารถขับเคลื่อนร่วมกัน ได้ด้วยรถสามล้อคันเล็กๆนี่แหละ นักท่องเที่ยวสามารถมาแบบ One Day Trip หรือจะค้างคืนก็ได้ เพราะที่นี่มีโฮมสเตย์ที่คนในพื้นที่เปิดเพื่อรองรับนักท่องเที่ยว และยังมีผู้ประกอบการอีก 1 ราย ที่เข้ามาเปิดโรงแรมที่เน้นการมีส่วนร่วมพัฒนาชุมชน ทั้งการจ้างงานคนในพื้นที่ นำวัตถุดิบส่วนใหญ่มาจากในพื้นที่    
จากรุ่นสู่รุ่น “โอ้เอ๋ว” ของอร่อยเมืองภูเก็ต ใครมาก็ต้องแวะ|“โอ้เอ๋ว แป๊ะหลี่” ของหวานสูตรโบราณ ร้านรถเข็น หน้าโรงหนังสยามเก่า ซอยสุ่นอุทิศ จ.ภูเก็ต ร้านในตำนานที่ส่งต่อจากรุ่นสู่รุ่น ยาวนานกว่า 100 ปีโอ้เอ๋ว (薁蕘) ของหวานท้องถิ่น จ.ภูเก็ต มีลักษณะเป็นวุ้นใสๆ สีขาว กินคู่กับเฉาก๊วย หรือ ภาคใต้จะเรียกว่าวุ้นดำ ถั่วแดงต้ม ตามด้วยน้ำแข็งเกล็ดละเอียด ใส่น้ำนมแมว น้ำเชื่อม ราดด้วยน้ำแดง เพื่อเพิ่มกลิ่นหอมหวาน คล้ายกับน้ำแข็งใส“โอ้เอ๋ว แป๊ะหลี่” หรือ โอ้เอ๋ว เจ้าเก่า เป็นร้านรถเข็นเล็กๆ หน้าโรงหนังเก่าสยาม ใกล้ศูนย์อาหารพื้นเมืองภูเก็ต ซอยสุ่นอุทิศ ถนนเยาวราช ต.ตลาดใหญ่ อ.เมือง จ.ภูเก็ต ตั้งร้านตั้งแต่เวลา 13.30 - 17.00 น. ของทุกวันพี่ชัช หรือ นายวัชรพันธุ์ พิทักษ์ภิรมย์ไพร อายุ 52 ปี ทายาทรุ่นที่ 3 เปิดเผยกับไทยพีบีเอสออนไลน์ ว่า อากง (ปู่) ได้รับการถ่ายทอดวิธีการทำโอ้เอ๋วจากชาวจีนท่านหนึ่ง อากงลองทำแค่ครั้งเดียวก็สามารถทำได้ จนทำให้อากงยึดอาชีพขายโอ้เอ๋วตั้งแต่นั้น และขายอยู่ที่โรงหนังสยามในสมัยนั้นนายวัชรพันธุ์  พิทักษ์ภิรมย์ไพร นายวัชรพันธุ์  พิทักษ์ภิรมย์ไพร ปัจจุบันโรงหนังกลายเป็นตึกร้าง แต่ทางร้านแป๊ะหลี่ ยังใช้พื้นที่ดังกล่าวตั้งโต๊ะให้ลูกค้าโอ้วเอ๋วได้นั่งกินจากอดีตจนถึงปัจจุบันกว่า 100 ปีแล้ว ที่โอ้เอ๋วส่งต่อมาจากรุ่นสู่รุ่น จนถึงรุ่นที่ 3 พี่ชัชยังยึดอาชีพขายโอ้เอ๋วในปัจจุบันพี่ชัช เล่าว่า เริ่มเห็นอากงทำโอ้เอ๋ว มาตั้งแต่เกิด และได้ช่วยอากงเตรียมของ และช่วยขาย เมื่ออากงเสียชีวิต ก็ได้ช่วยป๊า (พ่อ) ขายต่อเรื่อยมา ส่วนคำว่า แป๊ะหลี่ คือชื่อของป๊า ซึ่งเป็นที่มาที่หลายๆ คน รู้จักร้านนี้ในชื่อของโอ้เอ๋ว แป๊ะหลี่ กระทั่งเมื่อพี่ชัชเรียนจบมัธยมศึกษาปีที่ 6 ก็ได้ยึดอาชีพนี้ขายจนถึงปัจจุบันซึ่งราคาถ้วยละ 15 บาท พี่ชัชบอกว่าขายมาแล้วกว่า 10 ปี และยังคงไม่มีแนวคิดที่จะปรับราคาขึ้นแต่อย่างใดพี่ชัช เล่าต่อว่า โอ้เอ๋ว ทำจากเมือกของเมล็ดโอ้เอ๋ว หรือภาษาจีนจะเรียกว่า เมล็ดอ้ายอวี้ (愛玉子) ซึ่งเป็นพืชจำพวกมะเดื่อ หรือ มะเดื่อเถา ลักษณะคล้ายเมล็ดแมงลัก สีน้ำตาล ส่วนทางร้านจะสั่งซื้อเมล็ดจากปีนัง สิงคโปร์ส่วนวิธีการทำนำเมล็ดโอ้เอ๋ว มาแช่น้ำแล้วเอาเฉพาะเมือก ผสมกับเมือกของกล้วยน้ำว้า ตั้งไฟให้เดือดทิ้งไว้แล้วกรองเอากากออก น้ำที่ได้จะค่อยๆ แข็งเป็นวุ้น เนื้อของโอ้เอ๋วจะนิ่มและนุ่มมาก โดยทางร้านจะทำใหม่สดทุกวันนอกจากนี้ พี่ชัช บอกว่าโอ้เอ๋วจะมีสัญลักษณ์ในการสั่ง ถ้าสั่งว่า ขาว แดง ดำ นั่นหมายความว่า โอ้เอ๋ว ใส่ ถั่วแดง และ เฉาก๊วยสีขาว คือ โอ้เอ๋ว , สีดำ คือ เฉาก๊วย และสีแดง คือ ถั่วแดง นั่นเอง โดยโอ้เอ๋วนิยมกินเพื่อแก้ร้อนใน และลดการกระหายน้ำสำหรับลูกค้าส่วนใหญ่จะเป็นคนไทยรวมถึงคนภูเก็ตที่นิยมกินโอ้เอ๋ว บางคนแวะมาที่ร้านจากการติดตามในโซเชียล ส่วนคนต่างชาติก็จะเป็นคนเอเชีย ชาวยุโรปจะไม่ค่อยเป็นที่นิยมพี่ชัช กล่าวทิ้งท้ายว่าในช่วงโรคโควิด-19 ระบาด ร้านจะมีการปิดแค่บางช่วง ซึ่งมีคนในละแวกนั้นที่แวะเวียนมาช่วยกันอุดหนุนทำให้ยังมีรายได้อยู่ในช่วงนั้นสำหรับใครที่มาเยือนภูเก็ต อย่าพลาดที่จะแวะมาลองชิม โอ้เอ๋ว เค้าว่ากันว่า ถ้ามาภูเก็ตไม่ได้กินโอ้เอ๋ว เหมือนมาไม่ถึงภูเก็ตและย่านนี้ยังสามารถเดินชมเมืองเก่าที่เป็นอาคารสไตล์ชิโนโปรตุกีสอันเป็นเสน่ห์ทางประวัติศาสตร์ของเมืองภูเก็ต และนอกจากนี้ยังมีร้านอาหารอร่อยๆ อีกมากมายด้วย    
พลิกโควิดเป็นโอกาส “ชุมชนบ้านบางโรง” ยกระดับการท่องเที่ยวสัมผัสวิถีชีวิต |ชุมชนบ้านบางโรง สถานที่ท่องเที่ยว จ.ภูเก็ต สัมผัสวิถีชีวิตชุมชน กับกิจกรรมส่งเสริมการท่องเที่ยวเชิงอนุรักษ์ที่หลากหลาย เหมาะกับการเที่ยวแบบ One Day Trip พร้อมยกระดับมาตรฐานการท่องเที่ยวชุมชนสู่ระดับมืออาชีพ ควบคู่กับการกระจายรายได้ให้คนในชุมชนชุมชนบ้านบางโรง ตั้งอยู่ที่ ต.ป่าคลอก อ.ถลาง จ.ภูเก็ต ซึ่งเป็นชุมชนเก่าแก่ นายประเสริฐ ฤทธิ์รักษา ประธานกลุ่มท่องเที่ยวโดยชุมชนบ้านบางโรง หรือ บังหมาด เปิดเผยกับไทยพีบีเอสออนไลน์ ว่า สมัยก่อนชุมชนบางโรงเกิดวิกฤตเรื่องของการจัดการป่าชายเลนที่เสื่อมโทรมจนป่าโกงกางถูกทำลายไปมาก จึงทำให้เกิดการรวมกลุ่มเพื่อต้องการฟื้นป่าโกงกางให้กลับคืนมา ซึ่งการรวมกลุ่มสมัยนั้นจะเป็นผู้นำทางศาสนา ที่มีวิสัยทัศน์และความรู้ และจากอดีตจนถึงปัจจุบันป่าชายเลนกลับมาสวยงามมากยิ่งขึ้นนายประเสริฐ ฤทธิ์รักษา ประธานกลุ่มท่องเที่ยวโดยชุมชนบ้านบางโรงนายประเสริฐ ฤทธิ์รักษา ประธานกลุ่มท่องเที่ยวโดยชุมชนบ้านบางโรงเมื่อป่าชายเลนอุดมสมบูรณ์ สัตว์ทะเลก็กลับคืนมา แม้กระทั่งลิงแสมที่หายไปก็กลับคืนมาเช่นกันทำให้นักท่องเที่ยวสนใจวิถีธรรมชาติที่อุดมสมบูรณ์และสวยงาม และสามารถที่จะเข้าถึงได้ง่าย จึงเป็นจุดเริ่มต้นจัดตั้งจุดบริการนักท่องเที่ยว ซึ่งได้จัดตั้งร้านอาหารชุมชนเป็นแพลอยน้ำเป็นจุดแรก ซึ่งจุดดังกล่าวเป็นท่าเทียบเรือไปยังเกาะยาวน้อย เกาะยาวใหญ่ ที่มีนักท่องเที่ยวไม่ขาดสายบังหมาด เล่าว่า จุดเริ่มต้นเกิดจากนักท่องเที่ยวตั้งคำถามว่านอกจากร้านอาหารแล้ว ชุมชนยังมีกิจกรรมอื่นอีกหรือไม่ จึงได้จัดเรือแจว พานักท่องเที่ยวชมลำคลอง พาไปดูกระชังหอย กระชังปลา ของชาวบ้าน เพื่อให้นักท่องเที่ยวได้เห็นถึงวิถีชีวิตความเป็นอยู่ของคนในชุมชน ทำให้นักท่องเที่ยวชื่นชอบ และอยากทำกิจกรรมอื่นในชุมชนอีกจึงได้มีการเริ่มศึกษาดูงานจากหลายๆ ชุมชนที่เป็นชุมชนต้นแบบ ไปสังเกต วิเคราะห์ แล้วย้อนกลับมาค้นหาจุดเด่นของชุมชน ทำให้รู้ว่าในชุมชนมีจุดเด่นมากมาย ทั้งป่าดิบชื้น น้ำตก โครงการคืนชะนีสู่ป่า มีปาล์มหลังขาวที่พบแห่งแรกของโลก และวิถีเกษตรไม่ว่าจะเป็นอาชีพเกษตรกร สวนผลไม้ตามฤดูกาล การกรีดยาง เลี้ยงแพะ ไร่สับปะรดอาชีพเหล่านี้เป็นอาชีพที่มีอยู่ดั้งเดิมของคนที่นี่ชุมชนบ้านบางโรง มีกิจกรรมหลากหลายให้นักท่องเที่ยวเข้าร่วม ทั้งการศึกษาประวัติศาสตร์ชุมชน การศึกษาเส้นทางธรรมชาติป่าชายเลน พายเรือแคนู น้ำตกบางแป โครงการคืนชะนีสู่ป่า การเลี้ยงปลาในกระชัง ชมฟาร์มแพะ เยี่ยมสวนผลไม้ ตัดสับปะรดจากสวน เก็บมะพร้าวจากต้น ทดลองกรีดยาง รวมถึงการทำขนมพื้นบ้าน การเพ้นท์ผ้าปาเต๊ะและยังมีกิจกรรมทางทะเล การปล่อยปูม้าไข่นอกคืนสู่ธรรมชาติ ปลูกหญ้าทะเล เที่ยวทะเลแหวกส่วนในอนาคตจะเปิดเป็นกิจกรรม CSR การทำ EM Ball เพื่อเพิ่มออกซิเจนในน้ำ การทำบ้านปลาเทียม การอนุบาลปูม้าไข่นอก ปลูกหญ้าทะเลนอกจากนี้ยังมี thai cooking class ตั้งแต่การเตรียมวัตถุดิบ เก็บผักจากสวน การหาปลาร่วมกับชาวบ้าน ซึ่งพยายามผลักดันกิจกรรมให้มีความหลากหลาย ซึ่งมองว่านักท่องเที่ยวเองก็ต้องการกิจกรรมที่หลากหลายเช่นกัน ทั้งนี้นักท่องเที่ยวสามารถเลือกทำกิจกรรมตามความชอบและสนใจได้ชุมชนบางโรง ชาวบ้านเป็นคนไทยมุสลิม 80% คนไทยพุทธ 20 % การชักชวนให้ชาวบ้านเข้ามามีส่วนร่วมในกระบวนการ ถือว่าเป็นเรื่องยาก ต้องใช้วิธีการ ใช้เวลา แกนนำต้องมีจิตวิทยาในการพูดคุยทำความเข้าใจให้ชาวบ้านนักท่องเที่ยวต่างชาติ 80% คนไทย 20% ส่วนใหญ่จะเป็นกลุ่มนักท่องเที่ยวจากยุโรป อังกฤษ เยอรมัน ฝรั่งเศส อเมริกา แคนาดา กลุ่มสแกนดิเนเวีย สวีเดน นอร์เวย์ และเดนมาร์ก รวมถึงซาอุดีอาระเบีย ดูไบ สหรัฐอาหรับเอมิเรตส์ เนื่องจากชุมชนมีร้านอาหารฮาลาล ชุมชนท่องเที่ยวบางโรง จึงตอบโจทย์นักท่องเที่ยวกลุ่มนี้ซึ่งส่วนใหญ่จะมาเป็นลักษณะกรุ๊ปทัวร์ 60-70 % ส่วนที่เหลือจะติดต่อมาโดยตรง ชุมชนบางโรงสามารถรองรับนักท่องเที่ยวได้ตั้งแต่ 1-150 คนต่อวันมีการระดมหุ้น หุ้นละ 100 บาท เพื่อเป็นทุนในกลุ่ม ส่วนรายได้จะแบ่งปันให้ชาวบ้านในแต่ละครั้ง ซึ่งเป็นจุดประสงค์หลักที่ต้องการให้ชาวบ้านมีรายได้จากการท่องเที่ยว และรายได้ส่วนหนึ่งเก็บเข้ากองกลาง เพื่อส่งต่อให้กับกลุ่มเยาวชน โรงเรียน ชุมชน หรือ มัสยิด ต่อไปก่อนโควิด-19 ระบาด นักท่องเที่ยวถือว่าน้อยมาก เนื่องจากยังนิยมเที่ยวกระแสหลักมากกว่าท่องเที่ยวชุมชนแต่กลับกลายเป็นว่าในช่วงที่โควิด-19 ระบาดการท่องเที่ยวชุมชนกลับได้รับกระแสตอบรับดี อีกทั้งยังได้รับโอกาสจากภูเก็ตแซนด์บ็อกซ์ และนักท่องเที่ยวอยากสัมผัสกับธรรมชาติ พื้นที่โล่งแจ้ง อาทิตย์หนึ่งจะมีนักท่องเที่ยวที่เข้ามา 3-4 วัน ซึ่งทางชุมชนเองก็ได้องค์ความรู้ ได้พัฒนาการยกระดับในหลายส่วน ไม่ว่าจะเป็นเรื่องการจัดสถานที่ หรือผลิตภัณฑ์ต่างๆบังหมาด กล่าวว่า สืบเนื่องมาจากสถานการณ์การแพร่ระบาดของโรคโควิด-19 ทำให้ผลผลิตสับปะรดที่มีตลอดทั้งปีไม่สามารถส่งขายได้ เนื่องจากโรงแรม ร้านอาหาร ปิดกิจการ ทำให้สับปะรดล้นตลาด จึงคิดหาวิธีแปรรูป เริ่มจากการทำขนมชีสทาร์ต ซี่งเป็นที่ชื่นชอบของนักท่องเที่ยว และกลายเป็นของขึ้นชื่อของชุมชนบางโรงไปแล้ว และพยายามพลักดันสู่โรงแรมระดับ 5 ดาว นอกจากนี้ยังมีโลชั่นสับปะรด และสบู่สับปะรด น้ำพริกสับปะรด ซึ่งผลิตภัณฑ์เหล่านี้จะเป็นของขวัญของที่ระลึกให้กับนักท่องเที่ยว โดยเอาสับปะรดเป็นตัวหลักของชุมชน และในอนาคตจะมีสับปะรดอบแห้ง และเซรั่มสับปะรด โลชั่นกันแดดโดยใส่ใจทุกกระบวนการคำนึงถึงความสวยงามของการออกแบบแพคเกจจิ้ง รวมถึงขนาดและปริมาณที่สามารถนำขึ้นเครื่องได้อย่างสะดวกผลิตภัณฑ์เหล่านี้ไม่ได้มีขายทั่วไป แต่ต้องการขายให้กับนักท่องเที่ยวที่มาท่องเที่ยวและมาทำกิจกรรมกับทางชุมชน เพราะนอกจากนักท่องเที่ยวจะประทับใจกับการท่องเที่ยววิถีชุมชนแล้ว ยังได้สินค้าที่มีคุณภาพกลับไปด้วยเรื่องการตลาดและการประชาสัมพันธ์ บังหมาดบอกว่า ยังถือว่าเป็นจุดด้วยของชุมชน แม้ว่าหลายหน่วยงานจะช่วยประชาสัมพันธ์และช่วยผลักดัน แต่ทั้งนี้ยังมีกลุ่มนักท่องเที่ยวยังเข้าไม่ถึง ซึ่งบังหมาดมองว่าเราควรมีการประชาสัมพันธ์ ตั้งแต่ต้นน้ำ กลางน้ำ ปลายน้ำ คือตั้งแต่สนามบิน ระหว่างทาง หรือแม้กระทั่งโรงแรมเองควรจะมีส่วนช่วยส่งเสริมในการประชาสัมพันธ์ด้วยทั้งนี้ส่วนหนึ่งเกิดจากความไม่มั่นใจในมาตรฐานของชุมชนเอง ว่าไม่สามารถรองรับนักท่องเที่ยวได้ แต่เมื่อเอเยนต์ทัวร์ได้เข้ามาสัมผัส ได้มีการช่วยประชาสัมพันธ์อีกช่องทางหนึ่ง ทำให้ปัจจุบันมีนักท่องเที่ยวเข้ามาเรื่อยๆในช่วงวันหยุด หรือ ปิดภาคเรียน กลุ่มเยาวชนในชุมชนขออาสาเข้ามาช่วยงานของกิจกรรม ทั้งในการต้อนรับนักท่องเที่ยว และเป็นพี่เลี้ยงให้กับนักท่องเที่ยวในการทำกิจกรรม ซึ่งเป็นการได้ฝึกทักษะในเรื่องของการทำงาน และภาษา นอกจากนี้ยังเป็นการสร้างรายได้ให้กลุ่มเยาวชนด้วยบังหมาด กล่าวว่า ในเรื่องมาตรฐานของกิจกรรมที่นักท่องเที่ยวเข้ามามีส่วนร่วม ซึ่งหัวใจหลักของการท่องเที่ยวแบบชุมชนคือนักท่องเที่ยวต้องมีส่วนร่วมในกระบวนการของกิจกรรม นักท่องเที่ยวต้องได้ลงมือทำด้วยตัวเอง ถึงจะได้สัมผัสวิถีจริงๆ ซึ่งทางชุมชนต้องมีความพร้อมทั้งในเรื่องของอุปกรณ์ ความสะอาด รวมถึงความปลอดภัยของนักท่องเที่ยวการจดทะเบียนนำเที่ยวและมัคคุเทศก์ เป็นอีกส่วนสำคัญที่จะยกระดับการท่องเที่ยวสู่มืออาชีพ ทั้งเป็นแหล่งท่องเที่ยวที่มีตัวตน ถูกต้องตามกฎหมาย มีประกันอุบัติเหตุให้กับนักท่องเที่ยวนอกจากนี้ไกด์ชุมชนต้องยังมีบัตรไกด์ที่เพิ่มความเชื่อมั่นให้กับนักท่องเที่ยวมากยิ่งขึ้นนอกจากนี้ บังหมาด ยังกล่าวทิ้งท้ายว่า ชุมชนมีมาตรฐานหลายๆ อย่าง ทั้งในเรื่องกิจกรรมและผลิตภัณฑ์ต่างๆ ที่จะสามารถทำให้คนในชุมชนมีอาชีพ มีรายได้เสริมมาเพิ่มเติมรายได้หลัก แม้กระทั่งคนว่างงานสามารถเข้ามาอยู่ในกระบวนการของกิจกรรมได้ สามารถสร้างอาชีพได้"มองว่าเดินมาถูกทางแล้ว เน้นกิจกรรมที่ดี เน้นโปรดักซ์ที่มี เน้นมาตรฐานเรื่องการให้บริการ เน้นให้คนในชุมชนมีรายได้ ทำให้ชุมชนบางโรงเป็นหนึ่งกลไกที่ทำให้การท่องเที่ยวของประเทศไทยกลับมารุ่งเรืองอีกครั้ง"
"Eco print" รักษ์โลกบนผืนผ้า เน้นตลาด Digital สร้างรายได้ยุคโควิด|Eco print การสร้างสรรค์ผลิตภัณฑ์บนผืนผ้า จากวัสดุธรรมชาติ  ก่อให้เกิดสีและลวดลายที่งดงาม เจาะกลุ่มลูกค้ารักษ์โลก รักษ์สิ่งแวดล้อม ไม่ต้องมีหน้าร้าน เน้นช่องทาง Digital Marketing สร้างรายได้ในยุคโควิด-19ช่วงสถานการณ์โควิด-19 ที่ระบาดอย่างหนัก ภาวะเศรษฐกิจซบเซา ไม่มีใครอยากเริ่มธุรกิจใหม่ แต่ Auntie Pree art and craft communities กับธุรกิจ Eco print การสร้างสรรค์ผลิตภัณฑ์บนผืนผ้า โดยใช้วัสดุจากธรรมชาติ กลับคิดต่าง มองเห็นช่องทาง Digital Marketing ที่สามารถเข้าถึงกลุ่มทุกคน โดยไม่ต้องมีหน้าร้าน แค่ใช้ความรู้ที่มีกับวัตถุดิบธรรมชาติรอบบ้านEco print การสร้างสรรค์ผลิตภัณฑ์ผ้าที่ใช้วัสดุจากธรรมชาติ ทำให้เกิดสีและลวดลาย เป็นการพิมพ์ผ้า ด้วยใบไม้ ดอกไม้จากธรรมชาติ ถ่ายโอนสีและโครงสร้างจากใบไม้สู่ผ้าที่ผลิตจากเส้นใยธรรมชาติ Eco print จะมีความแตกต่างการทำผ้ามัดย้อม และผ้าย้อมสีธรรมชาติ ด้วยกระบวนการ โดย Eco print จะมีความซับซ้อน ตั้งแต่การเตรียมผ้าน.ส.ชนาธินาถ ไชยภู หรือ อาจารย์โจ อายุ 36 ปี หนึ่งในเจ้าของแบรนด์ Auntie Pree art and craft communities ที่ดำเนินกิจการ Eco print ซึ่งทำงานประจำเป็นอาจารย์คณะวิทยาศาสตร์และเทคโนโลยี มหาวิทยาลัยราชภัฏภูเก็ต เปิดเผยกับไทยพีบีเอสออนไลน์ ว่า เก็บเกี่ยวประสบการณ์เกี่ยวกับการทำสีธรรมชาติมา 10 ปีแล้ว และในช่วงที่โควิด-19 ระบาด จ.ภูเก็ต ได้มีโครงการฝึกอบรมพัฒนาอาชีพ เลยชวน "ป้าปรี" หนึ่งในหุ้นส่วนไปเข้าร่วม เมื่ออบรมเสร็จจึงตัดสินใจเริ่มต้นธุรกิจ จนทำให้เกิดอาชีพใหม่อีกหนึ่งอาชีพสำหรับอาจารย์โจอาจารย์โจ เล่าว่า เนื่องจากโควิด-19 ระบาด ทำให้พฤติกรรมการใช้ชีวิตของคนเปลี่ยนไป ออกจากบ้านเท่าที่จำเป็น อยู่กับบ้านมากขึ้น ทำให้ความคิด จินตนาการที่ตัวบุคคลนั้นสร้างขึ้นมาเองโดยที่ไม่ได้ออกไปข้างนอก มันเลยกลายเป็นว่าอะไรก็แล้วแต่ที่มาจากความเป็นธรรมชาติ เป็นสิ่งที่มนุษย์ต้องการ โหยหาธรรมชาติ เลยส่งผลต่อการใช้ชีวิตของคนใบไม้ และ ดอกไม้ ช่วงเวลาในการเก็บเช่น เช้า เที่ยง เย็น หรือแม้กระทั่งฤดูที่แตกต่างกัน อายุของใบไม้ ดอกไม้ ก็ล้วนส่งผลต่อต่อสี ซึ่งอาจารย์โจมองว่าเป็นเสน่ห์ที่ควบคุมไม่ได้ มันคือธรรมชาติจริงๆ ซึ่งที่ใช้อยู่มีมากกว่า 20 ชนิด โดยเก็บมาจากริมรั้วบ้าน อย่างเช่นในต่างประเทศธุรกิจ Eco print เริ่มมานานแล้ว แต่สิ่งที่ที่เป็นข้อแตกต่างกัน คือวัตถุดิบทางธรรมชาติ ต้นไม้ ใบไม้ ไม่เหมือนกัน ทำให้ต่างชาติสนใจผลิตภัณฑ์จะเน้นใส่ได้หลากหลาย ไม่ว่าจะเป็นผ้าชิ้น ผ้าพันคอ เสื้อผ้า พยายามพัฒนาผลิตภัณฑ์ให้มีความหลากหลายมากยิ่งขึ้น ผ้าชิ้นที่สามารถนำไปนุ่ง คลุมโต๊ะ ตลอดจนนำไปตัดเย็บเป็นเสื้อผ้าต่างๆ และขยายมาเป็นเสื้อผ้าที่เหมาะกับเมืองร้อน ถุงเท้า กระเป๋า และกำลังจะขยายไปสู่ของใช้ในบ้าน อย่างเช่น ปลอกหมอน napkinลูกค้าเฉพาะกลุ่ม ที่มีกำลังซื้อ ต่างชาติ 60% สำหรับคนไทย 40% เป็นกลุ่มคนทำงาน ไปจนถึงวัยเกษียณ แต่ให้ความสนใจน้อยกว่าต่างชาติอาจเนื่องจากคนไทยคุ้นชินกับธรรมชาติ ต้นไม้ ดอกไม้ในส่วนของกลุ่มวัยรุ่นนิยมระดับหนึ่ง ส่วนใหญ่จะเป็นเสื้อเชิ้ต เสื้อครอป beachwear หรือ ชุดสำหรับใส่เดินชายหาดอาจารย์โจ กล่าวว่า ทุกชิ้นเป็นงานแฮนด์เมด ทุกชิ้นคุณค่าจะอยู่ที่ความเป็นเอกลักษณ์ ที่ไม่สามารถทำซ้ำได้อีก ราคาเริ่มต้นตั้งแต่ 280 – 4,000ช่วงเริ่มต้นของการดำเนินธุรกิจ เมื่อ 2 ปีที่แล้ว ใช้ Digital Marketing ในการทำการตลาด ไม่มีหน้าร้าน ซึ่งจะไม่มีการโปรโมท โดยอาจารย์โจให้เหตุผลว่า เพราะต้องการรู้กลุ่มลูกค้าของธุรกิจที่แท้จริงเมื่อหลังโควิด-19 เริ่มคลี่คลาย มีโอกาสขายสินค้าที่ตลาดคนเดินหลาดใหญ่ ซึ่งทำให้คนรู้จักมากขึ้นลายใบสัก ให้โทนสีชมพู เข้มอ่อนแตกต่างกัน จะเห็นลวดลายที่ชัดเจน ลายที่ขายดีจะเป็นลายที่เอาใบสักหลายๆ ช่วงอายุมาทับซ้อนกัน จะให้โทนสีที่เป็นเลเยอร์ มีทั้งอ่อน เข้ม และก็มีลวดลายเส้นใบชัดเจนส่วนลายดอกดาวกระจาย ส่วนใหญ่ลูกค้าชาวญี่ปุ่นจะชอบมาก นิยมซื้อผ้าชิ้นไปตัดชุด สำหรับลูกค้าโซนยุโรป จะชอบลวดลายที่มีความดาร์ก สีเข้ม คนไทยเองจะชอบลวดลายที่สีสันสดใส หรือ บางคนก็ชอบโทนเข้มอาจารย์โจ บอกว่า มองเห็นช่องทางในการส่งออก แต่ขณะนี้กำลังศึกษาว่าจะทำอย่างไรให้สินค้าของเราไปถึงประเทศที่ไม่มีใบไม้อย่างประเทศไทยได้อาจารย์โจ กล่าวทิ้งท้ายว่า ได้เปิดสอนให้กับนักท่องเที่ยวแล้วกลุ่มคนที่สนใจเพื่อนำไปต่อยอดเป็นอาชีพ และนอกจากนี้ยังได้มีโอกาสไปสอนตามชุมชนต่างๆ
"นางงามกองขยะ" ความหมายชุดราตรีของ "แอนนา เสือ" รอบพรีลิมมินารี  |จบไปสดๆ ร้อนๆ สำหรับการประกวดมิสยูนิเวิร์ส 2022 รอบพรีลิมมินารี เรียกได้ว่า "แอนนา เสือ" สวยสะกดคนทั่วโลก ทั้งท่วงท่าการเดินกับชุดราตรีที่มีที่มาจากฝากระป๋องอะลูมิเนียม โดยที่มาของชุดนี้มาจากชีวิตของเธอ "นางงามกองขยะ"การประกวดมิสยูนิเวิร์ส 2022 ครั้งที่ 71 รอบแรกที่จัดขึ้นวันนี้ (12 ม.ค.2566) เป็นการโชว์ตัวของเหล่า 86 สาวงามทั่วโลก บนเวที นิวออร์ลีนส์ มอเรียล คอนเวนชัน เซ็นเตอร์ นครนิวออร์ลีนส์ รัฐลุยเซียนา สหรัฐอเมริกา หลังจากการปรากฏตัวของ "แอนนา เสืองามเอี่ยม" ตัวแทนสาวงามจากประเทศไทยในชุดราตรี ช่วงเช้าที่ผ่านมาตามเวลาของประเทศไทย เรียกเสียงเชียร์ลั่นฮอล เพราะชุดราตรีที่ "แอนนา เสือ" สวมใส่ออกมานั้นเรียกได้ว่าสวยสะกดตา ได้คะแนนจากแฟนนางงามคนไทยและทั่วโลกไปเต็มๆ และยิ้่งสร้างความประทับใจเมื่อที่มาของชุดนั้น ถูกสร้างขึ้นมาจากชีวิตจริงของแอนนา ที่ได้ชื่อว่า "นางงามกองขยะ"ขอบคุณภาพ : FB Miss Universe Thailandขอบคุณภาพ : FB Miss Universe Thailandอาริฟ เจ๊ะหวาง ผู้ออกแบบชุดราตรีที่ใช้ในการประกวดรอบพรีลิมมินารีของ แอนนา เสือ ได้เล่าถึงแรงบันดาลใจในการสร้างชุดนี้จากชีวิตจริงของแอนนา ว่าประโยคที่สร้างแรงบันดาลใจอันยิ่งใหญ่ให้กับผู้คนมากมาย สะท้อนและตอกย้ำตัวตนของ แอนนา เสืองามเอี่ยม ได้อย่างชัดเจนความพยายาม สู้ชีวิต และไม่สิ้นหวัง นำไปสู่ความสำเร็จอันยิ่งใหญ่ และความภาคภูมิใจในตัวของบุพการี ที่พ่อประกอบอาชีพเก็บขยะ และแม่เป็นพนักงานกวาดขยะบวกกับคำสอนจากคุณทวดที่เป็นแม่ชี ทั้งหมดนี้ถูกหล่อหลอมรวมกันจนกลายเป็นเพชรเม็ดงามที่ชื่อว่า แอนนา เสืองามเอี่ยม ผู้หญิงที่ได้ชื่อว่าเป็นนางงามจากกองขยะขอบคุณภาพ : FB Miss Universe Thailandขอบคุณภาพ : FB Miss Universe Thailandจากเรื่องราวชีวิตของแอนนาเกิดเป็นแรงบันดาลใจอันยิ่งใหญ่ที่ถูกถ่ายทอดออกมาเป็นชุดราตรีที่ชื่อว่า “Hidden Precious Diamond Dress” ความงามของเพชรอันล้ำค่าที่ถูกซ่อนอยู่ เป็นชุดที่บอกเล่าเรื่องราวของชีวิตและตัวตนของแอนนา ถูกรังสรรค์ผ่านวัสดุเหลือใช้ คือฝากระป๋องอะลูมิเนียม ด้วยเทคนิค jewelery detail ตกแต่งด้วยเพชร Swarovki ต่อร้อยเรียงกันจนกลายเป็นชุดราตรีที่สมบูรณ์แบบที่สุดที่พร้อมเจิดจรัสสู่สายตาชาวโลกขอบคุณภาพ : FB Miss Universe Thailandขอบคุณภาพ : FB Miss Universe ThailandMANIRAT ขอเป็นส่วนหนึ่งในการส่งต่อความภาคภูมิใจในครั้งนี้ ไปพร้อมกับ แอนนา เสืองามเอี่ยม และคนไทยทุกคน 
ปิด 3 ปี ปรับปรุงใหญ่ "โรงละครแห่งชาติ"|กรมศิลปากร ปิดปรับปรุงโรงละครแห่งชาติ 3 ปี พร้อมจัดนิทรรศการภาพเก่าเล่าอดีต และการแสดงในวันที่ 7-8 ม.ค.นี้ ขณะที่การแสดง "เหมันต์เบิกบาน สุขสราญสังคีต" จัดทุกวันอาทิตย์ 18 ธ.ค.65- 26 มี.ค.66 ที่พิพิธภัณฑสถานแห่งชาติ พระนครวันนี้ (13 ธ.ค.2565) เวลา 14.30 น. นายพนมบุตร จันทรโชติ อธิบดีกรมศิลปากร เป็นประธานในการแถลงข่าวการแสดงรายการ “เหมันต์เบิกบาน สุขสราญสังคีต” โครงการดนตรีสำหรับประชาชน ปีที่ 66 และรายการ “ผันผ่านกาลเวลา ล้ำเลอค่าโรงละคร” เนื่องในวาระปิดปรับปรุงโรงละครแห่งชาติ โดยมีนายลสิต อิศรางกูร ณ อยุธยา ผู้อำนวยการสำนักการสังคีต ร่วมแถลงข่าว ณ โรงละครแห่งชาติอธิบดีกรมศิลปากร กล่าวว่า กระทรวงวัฒนธรรม โดยสำนักการสังคีต กรมศิลปากร ได้จัดการแสดงนาฏศิลป์และดนตรี เพื่ออนุรักษ์ สืบทอด สร้างสรรค์ และเผยแพร่ศิลปวัฒนธรรมทางด้านนาฏศิลป์และดนตรีให้กว้างขวางสู่สายตาประชาชนทั้งชาวไทยและชาวต่างประเทศ โดยมีโรงละครแห่งชาติเป็นสถานที่แสดงออกในศิลปะการแสดงทุกประเภทในปี 2565 โรงละครแห่งชาติ ได้รับการจัดสรรงบประมาณเพื่อปรับปรุงซ่อมแซมครั้งใหญ่ กำหนดเป็นโครงการต่อเนื่อง 3 ปี เริ่มต้นในปีงบประมาณ 2565 ดำเนินการเสริมความแข็งแรงของส่วนเวทีการแสดง รวมทั้งติดตั้งลิฟต์เวทีสำหรับการแสดง ติดตั้งระบบงานวิศวกรรมไฟฟ้าและอิเล็กทรอนิกส์ โดยมีการวางระบบพื้นฐานการควบคุมแบบศูนย์กลางด้วยคอมพิวเตอร์ที่เป็นมาตรฐานสากล ติดตั้งระบบแจ้งเหตุเพลิงไหม้ มีห้องควบคุมระบบความปลอดภัย ระบบไฟฟ้าให้สอดคล้องกับมาตรฐานอาคารใหม่ ดำเนินการปรับโครงสร้างพื้นฐานทางวิศวกรรม และระบบประกอบอาคาร รวมถึงการออกแบบจัดสรรพื้นที่การใช้สอย เพื่อให้เกิดความสมบูรณ์ มั่นคงแข็งแรง มีศักยภาพ ถึงพร้อมในทุก ๆ ด้าน และเป็นไปตามมาตรฐานโรงละครระดับนานาชาติสำนักการสังคีต จึงจัดนิทรรศการประวัติความเป็นมาของโรงละครแห่งชาติ รวมทั้งภาพถ่ายเก่าเล่าถึงอดีตที่เกี่ยวข้องกับโรงละครแห่งชาติ การบรรเลง-ขับร้อง และการแสดงรายการ “ผันผ่านกาลเวลา ล้ำเลอค่าโรงละคร” เนื่องในวาระปิดปรับปรุงโรงละครแห่งชาติ ในวันที่ 7-8 ม.ค2566 เวลา 13.00 น. ณ โรงละครแห่งชาติ ประกอบด้วย การบรรเลง-ขับร้อง ดนตรีสากล “สำเนียงเสียงฝรั่งหลวง งามโชติช่วงเพลงกรมศิลป์” การแสดงละคร เรื่องไกรทอง ตอนไกรทองรบชาละวัน และการแสดงโขน เรื่องรามเกียรติ์ ชุด “รามบดีจักรีวงศ์” เปิดให้จองบัตรเข้าชมการแสดงได้ที่ https://ntt.finearts.go.thนอกจากนี้ ยังจัดการแสดงรายการ "เหมันต์เบิกบาน สุขสราญสังคีต" โครงการดนตรีสำหรับประชาชนปีที่ 66 ซึ่งเป็นการแสดงประจำปีของสำนักการสังคีต เพื่อเผยแพร่และอนุรักษ์ศิลปวัฒนธรรม โดยมีการแสดงหลากหลายรูปแบบทั้งการแสดงโขน ละคร วิพิธทัศนา การบรรเลงดนตรีไทย ดนตรีสากลทั้งนี้ กำหนดจัดการแสดงทุกวันอาทิตย์ ระหว่างวันอาทิตย์ที่ 18 ธ.ค.2565 ถึงวันอาทิตย์ที่ 26 มี.ค.2566 เวลา 17.30-19.30 น. ณ สังคีตศาลา เวทีกลางแจ้ง บริเวณพิพิธภัณฑสถานแห่งชาติ พระนคร ค่าเข้าชมการแสดงคนละ 20 บาท อีกทั้งจัดรายการพิเศษ “นาฏกรรมสุขศรี สุนทรีย์พร ปีใหม่” ชมการแสดงชักนาคดึกดำบรรพ์ และโขนเรื่องรามเกียรติ์ ชุด “สุครีพสุริโยโอรส” โดยงดเก็บค่าเข้าชมในวันอาทิตย์ที่ 25 ธ.ค.2565 เพื่อเป็นของขวัญปีใหม่ 2566 
“ห่มสไบ ใส่สนีกเกอร์” เทรนด์ฮิตต่างชาติเช่าชุดไทยใส่เที่ยววัดแจ้ง|จากกระแสในโลกออนไลน์ที่เริ่มกลับมาฮิตกันอีกครั้งสำหรับการใส่ชุดไทยเที่ยวชม “วัดแจ้ง” ที่นักท่องเที่ยวต่างชาติให้ความสนใจเป็นอย่างมาก ทีมข่าวไทยพีบีเอสออนไลน์สอบถามความคิดเห็นนักท่องเที่ยวต่างชาติ การเตรียมตัวของผู้ประกอบการร้านเช่าชุดไทยกับเทรนด์นี้ตามปกตินักท่องเที่ยวและวัดแจ้ง จะเป็นของคู่กันและมักจะอยู่ในแผนการท่องเที่ยว ทั้งกรุ๊ปทัวร์กลุ่มใหญ่ หรือ ท่องเที่ยวส่วนตัวกันเองอยู่แล้วแต่ทุกอย่างกลับกลายเป็นถูกพักไว้เพราะคำว่า “โควิด”วัดอรุณ หรือวัดแจ้ง แทบจะกลายเป็นวัดร้าง ที่ไร้เงานักท่องเที่ยว ร้านรวงต่างๆ ข้างวัดต้องจำใจปิดกิจการเพราะไม่มีลูกค้า เงินทุนหมุนเวียนที่ร่อยหรอลงเรื่อยๆ ตลอดช่วง 3 ปีที่โควิด-19 ครองเมืองจนกระทั่งการประกาศเปิดประเทศของไทยเมื่อ 1 พ.ย.2565 ที่ผ่านมา ทำให้นักท่องเที่ยวต่างชาติเริ่มเข้ามามากขึ้น วัดแจ้งกลับมาคึกคักและมีสีสันไปตามสีของสไบชุดไทยอีกครั้งนักท่องเที่ยวโดยเฉพาะชาวเวียดนามที่เข้าชมความงามของ "พระปรางค์วัดอรุณ" ทั้งปรางค์ประธานและปรางค์รองอีก 4 องค์ ต่างบอกเป็นเสียงเดียวกันว่า พวกเขาเห็นภาพที่ดูเข้ากันมากของชุดไทยและปรางค์องค์ใหญ่ที่เป็นฉากหลังในโลกโซเชียล จนทำให้อยากมาวัดแจ้งและเช่าชุดไทย เพราะอยากมีรูปอัปโหลดลงในสื่อสังคมออนไลน์ของตัวเองนอกจากนั้นแล้ว หากเปรียบเทียบค่าใช้จ่ายการท่องเที่ยวในประเทศไทยและราคาท่องเที่ยวในประเทศตัวเอง ชาวเวียดนามบอกว่าจะเสียเงินพอๆ กัน ไม่ต่างกันมาก ดังนั้นพวกเขาจึงเลือกเดินทางเที่ยวต่างประเทศดีกว่าหลังจากการบูรณะวัดแจ้งครั้งล่าสุดเสร็จสิ้นตั้งแต่ พ.ศ.2560 และไทยเปิดประเทศรับนักท่องเที่ยวต่างชาติในปี พ.ศ.2565 ร้านเช่าชุดไทยที่อยู่ในชุมชนรอบวัดแจ้งจึงได้โอกาสกลับมาเปิดร้านอีกครั้งร้านเก่าที่ต้องเปลี่ยนกิจการ ไปหารายได้ทางอื่นด้วยการขายอาหาร ขายน้ำ ก็ได้กลับมาเปิดร้านเช่าชุดเหมือนเดิม ส่วนร้านใหม่ที่เลือกมาทำธุรกิจนี้ ก็ถือว่าเปิดโอกาสเรียนรู้สิ่งใหม่และการปรับตัวต่อสถานการณ์ปัจจุบันผู้ประกอบการร้านเช่าชุดไทย มองว่าธุรกิจเช่าชุดไทยนั้นยังไปต่อได้อีกนาน โดยเฉพาะชาวเอเชียที่ชื่นชอบการสวมใส่และรู้สึกสนุกกับชุดประจำชาติของไทยมากเมื่อสอบถามกับทางนักท่องเที่ยว ไม่ว่าจะเป็นชาวเวียดนาม เกาหลีใต้ จีน ต่างบอกเป็นเสียงเดียวกันว่าผู้ประกอบการทั้งร้านเช่าชุดไทย และร้านอาหารรอบวัดแจ้ง ต่างบอกว่าความเงียบเหงาของวัดนั้น เป็นไปตามจำนวนนักท่องเที่ยวชาวจีนที่หายไป แม้ขณะนี้ความคึกคักจะเริ่มกลับมาเพราะชาวเวียดนาม จีนมาเลย์ และชาติอื่นๆ แต่พวกเขาก็ยังรอคอย "คนจีน" กลับมาเหมือนเดิม ส่วนหนึ่งเพราะกำลังจ่ายที่สูง และการตัดสินใจที่เร็วแม้การสื่อสารจะยาก เพราะคนจีนส่วนใหญ่ที่ผู้ประกอบการเจอ จะพูดภาษาอังกฤษได้น้อย แต่ก็ไม่ถือเป็นปัญหาใหญ่ เพราะพนักงานร้านต่างพยายามฝึกพูดภาษาจีน เท่าที่พอจะสื่อสารกันได้ง่ายๆ และเมื่อมีชาติอื่นๆ ที่เข้ามาใช้บริการมากขึ้น ก็ต้องฝึกภาษาอื่นๆ เพิ่มเติมอีกด้วย แสดงให้เห็นถึงการปรับตัวเพื่อความอยู่รอดของผู้ประกอบการในปัจจุบันนอกจากนั้นแล้ว เรื่องของโควิด-19 ผู้ประกอบการบอกว่าไม่กังวลมากนัก ส่วนตัวทำการป้องกันตัวเองให้ดีที่สุด และคอยดูแลรักษาชุดและอุปกรณ์ให้สะอาด เพื่อสร้างความมั่นใจให้ลูกค้าคนถัดไปด้วยในหมู่นักท่องเที่ยวต่างชาตินั้น แม้ความชื่นชอบในความสวยงามของชุดไทยจะมีเหมือนกัน แต่พฤติกรรมการแสดงออกนั้นแตกต่างกันออกไปชาวเอเชียนิยมที่จะสวมใส่ ในขณะที่ชาวตะวันตกเลือกที่จะยืนชมความสวยงามของชุดผ่านนักท่องเที่ยวเอเชียอีกที หรืออาจจะขอถ่ายรูปร่วมกัน เพื่อให้รู้สึกได้ใกล้ชิดกับชุดมากขึ้นแต่ในอีกมุมมองที่นักท่องเที่ยวชาติตะวันตกสะท้อนผ่านคำถามที่ทางเจ้าหน้าที่ดูแลความปลอดภัยในวัดก็ตอบกลับไม่ได้คือประเด็นนี้เองก็เคยเป็นข้อถกเถียงภายในวัดอรุณราชวรารามมาแล้ว เนื่องจากมีหลายเสียงที่เห็นแย้งกับการใส่ชุดไทยเปิดไหล่เดินภายในวัด ด้วยเหตุผลว่าเดียวกับการห้ามประชาชน นักท่องเที่ยว เรื่องการใส่เสื้อสายเดี่ยว กางเกงขาสั้น ว่าเป็นการแต่งกายไม่สุภาพภายในวัดแต่ในขณะที่เสียงอีกมุมหนึ่งก็ชี้แจงว่า ชุดห่มสไบเปิดไหล่เป็นชุดประจำชาติไทยที่มีมานานแล้ว จึงไม่เห็นว่าจะแปลกอะไรถ้าจะใส่ชุดไทยเข้าวัด และในปัจจุบันก็ถือว่าได้ช่วยเหลือปากท้องชุมชน และรักษาประเพณีไทย พร้อมกับประชาสัมพันธ์ชุดไทยให้โด่งดังไปทั่วโลกท้ายที่สุดแล้ว ทางวัดจึงได้ข้อตกลงที่ว่า อนุญาตให้ประชาชนแต่งชุดไทยเข้ามาภายในวัดได้ ส่วนนักท่องเที่ยวที่ใส่เสื้อสายเดี่ยว ก็ต้องหาเสื้อคลุมมาปิดเหมือนเดิมต่อไป ส่วนคนนักเที่ยวที่สงสัย เจ้าหน้าที่ภายในวัดก็ตอบเพียงแค่ว่า เป็นการแต่งกายที่ไม่สุภาพภายในวัด เพียงเท่านั้น
"โรเซ่" Blackpink ยก "มะม่วงน้ำปลาหวาน" เมนูสุดโปรด|โชว์จัดเต็มกับคอนเสิร์ต BLACKPINK WORLD TOUR [BORN PINK] BANGKOK วันแรก แถมควันหลงกับกระแส "มะม่วงน้ำปลาหวาน" หลัง "โรเซ่" Blackpink ยกให้เป็นเมนูสุดโปรดในกรุงเทพฯ โซเชียลคาดสร้างปรากฏการณ์ Soft Power ด้านอาหาร กระตุ้นเศรษฐกิจไทยเพิ่มจบไปแล้วสำหรับการแสดงคอนเสิร์ต BLACKPINK WORLD TOUR [BORN PINK] BANGKOK วันแรก ที่ทั้ง 4 สาวได้สร้างความประทับใจร่วมกับ BLINK ชาวไทยสุดมันส์เมื่อคืนที่ผ่านมา (7 ม.ค.2566) แต่ควันหลงภายในงานยังไม่หมด เมื่อสาว "โรเซ่" หนึ่งในเมมเบอร์ ได้โพสต์รูปภาพ "มะม่วงน้ำปลาหวาน" บน IG Story ส่วนตัว พร้อมหยอดคำหวานว่า "My absolute favorite thing to eat here in Bangkok." หรือของกินที่ชอบมากที่สุดในกรุงเทพฯ หลังมีภาพดังกล่าวปรากฏออกมา เรียกรอยยิ้มให้แฟนคลับและแฟนเพลงได้เป็นอย่างดี ผู้ใช้สื่อสังคมออนไลน์บางส่วนเริ่มหาซื้อมะม่วงน้ำปลาหวานเพื่อกินตามศิลปินคนโปรด บางคนมองว่าเมมเบอร์ BLACKPINK ได้ช่วยสร้างปรากฏการณ์ Soft Power ด้านอาหาร ให้พ่อค้าแม่ค้าได้มีรายได้ กระตุ้นเศรษฐกิจได้เป็นอย่างดีก่อนหน้านี้ "ลิซ่า" Blackpink เคยให้สัมภาษณ์หลังปล่อยผลงานเพลงเดี่ยว "LALISA" ออกมา เมื่อปี 2564 โดยบอกว่า "หากได้กลับบ้านที่ จ.บุรีรัมย์ สิ่งหนึ่งที่อยากทำคือ กินลูกชิ้นยืนกินที่สถานีรถไฟบุรีรัมย์" ซึ่งหลังจากมีการเปิดเผยออกมา กระแสลูกชิ้นยืนกินก็เริ่มฟีเวอร์จนพ่อค้าแม่ค้ารับออร์เดอร์กันแทบไม่ทัน ไม่ใช่เพียงของกินเท่านั้น แต่กระแส MV เพลง LALISA ของ ลิซ่า Blackpink ฉุดยอดขาย "รัดเกล้ายอด" ร้านค้าในตลาดสำเพ็งพุ่งจากวิกฤต COVID-19 ขณะที่ยอดสั่งออนไลน์จากต่างประเทศโต 20% ต่างชาติหวังสวยเป๊ะเหมือนลิซ่าจากสินค้าฝีมือคนไทยอีกด้วยอ่านข่าวที่เกี่ยวข้องทำไมต้อง "ลูกชิ้นยืนกิน" เอกลักษณ์สตรีตฟูดบุรีรัมย์ที่ "ลิซ่า" ติดใจแม่ค้าปลื้ม "ลูกชิ้นยืนกิน" กระตุ้นเศรษฐกิจบุรีรัมย์กระแส "LALISA" ดันต่างชาติสั่งซื้อ "รัดเกล้าไทย" จากสำเพ็งเพียบ 
เปิดใจแดนเซอร์ไทย​ ร่วมโชว์กับ​ ENHYPEN​ บนราชมังฯ​ ใน​ Golden Disc​ Awards​|เปิดใจ​ "เกม​ เกษม​พันธุ์" จากครูสอนเต้น​โคฟเวอร์สู่แดนเซอร์ไทย​ 1 ใน​ 20​ ชีวิต​ ที่ขึ้นโชว์ร่วมกับ ENHYPEN บอยแบนด์​ K-POP ดาวรุ่งบนเวทีราชมังฯ​ ในงาน​ Golden Disc​ Awards​ ควันหลงเวทีประกาศรางวัลประจำปี K-POP​ อย่าง​ Golden Disc​ Awards​ ครั้งที่​ 37​ นอกจากเลือกประเทศไทยเป็นสถานที่จัดงานสุดยิ่งใหญ่แล้ว​ ยังมีทีมงานชาวไทย​บางส่วนเป็นผู้สนับสนุนอยู่เบื้องหลัง​งานนี้ด้วยเกม​ เกษม​พันธุ์​ ​วรรณ​ทอง​ ในวัย​ 26​ ปี​ คือ​ หนึ่งใน​ 20​ ​แดนเซอร์คนไทยที่ได้ขึ้นเวทีเป็นส่วนหนึ่งของโชว์วง​ ENHYPEN​ บอยแบนด์ดาวรุ่งชื่อดัง​ และเป็นแดนเซอร์ไทยเพียงทีมเดียวบนเวทีที่เต็มไปด้วยศิลปิน​ K-POP​ ชื่อดัง กว่าจะมาถึงจุดนี้​ ไม่ใช่เรื่องง่าย​ เด็กกิจกรรมในโรงเรียน​ จ.กาฬสินธุ์ ฝึกฝนเต้นโคฟเวอร์ด้วยใจรัก​ และแกะท่าเต้นด้วยตัวเอง ก่อนจะมีโอกาสได้ร่วมเวิร์กช็อปเรียนพื้นฐานการเต้นอย่างจริงจัง​เมื่อย้ายมาอยู่กรุงเทพฯ​ หลังเรียนจบ​ กระทั่งกลายเป็นหนึ่งในทีมนักเต้นไทยที่ได้ไปแข่งขัน​ Hiphop international ในปี 2019ชั่วโมงบินที่สั่งสมมานาน​ และความพยายามที่พัฒนาตัวเองเสมอ​ เมื่อโอกาสมาถึง​ เกม​ เกษมพันธุ์​ จึงคว้าความฝันนี้ไว้​ทันที และส่งโปรไฟล์พร้อมคลิปเต้นให้ทีมสตูดิโอไทยแห่งหนึ่ง​ โดยไม่รู้มาก่อนว่าความกล้าในวันนั้นจะกลายเป็นประสบการณ์สุดล้ำค่าในชีวิตหลังผ่านการคัดเลือก​ แดนเซอร์ทั้ง​ 20​ คนต้องร่วมกันฝึกซ้อมในสตูดิโอ​ ก่อนจะไปซ้อมจริงบนเวทีราชมังฯ​ โดยเกม​ เกษมพันธุ์​ ยอมรับว่า​ เป็นประสบการณ์ที่เกินฝัน​ และการทำงานกับทีมเกาหลีเป็นไปอย่างเข้มงวด​ มีวินัย​ โดยเฉพาะเรื่องการเต้นที่จะมีการจัดแต่งไลน์เต้น​ให้แข็งแรงและเป็นระเบียบมากขึ้น ซึ่งช่วยเสริมทักษะการเต้นจากการทำงานจริงได้เป็นอย่างดีจากเด็กต่างจังหวัดที่เรียนรู้และฝึกฝนด้วยตัวเอง​ในวันนั้น​ ทำให้เขาเลือกนำความรู้ต่าง​ ๆ​ มาถ่ายทอดให้เด็ก ๆ​ ที่สนใจและมีความสามารถได้เรียนรู้พื้นฐานการเต้นที่ถูกต้อง​ และหวังว่านักเต้นไทยจะมีเวทีให้แสดงความสามารถและเพิ่มทักษะจนไปไกลระดับโลกได้​ ​"เพราะคนไทย​ ไม่แพ้ชาติใดในโลก"หลังสอนเด็ก​ ๆ​ ในสตูดิโอเอกชนมานานและทำให้เห็นกระแส​ K-POP​ ซึ่งกระตุ้นให้เด็ก ๆ​ สนใจเรียนเต้นโคฟเวอร์มากขึ้น​ เกม​ เกษมพันธุ์​ก็ได้ย้ายไปสอนคลาสพิเศษในโรงเรียนนานาชาติ และสอนที่ศูนย์เยาวชน​ To​ be number one ซึ่งเป็นคลาสเรียนฟรีสำหรับเยาวชนอายุตั้งแต่​ 8 - 25 ปีอาสา​ ไชยวงศ์เกียรติ​ หนึ่งในผู้ปกครองที่ส่งลูกมาเรียนเต้น​ ระบุว่า​ ปกติลูกชอบเต้นกับเพลงที่แม่เปิดที่บ้านอยู่แล้ว​ เมื่อรู้ว่าที่ศูนย์เยาวชนมีคลาสสอนเต้นฟรีจึงมาสมัครเรียนให้ และไม่คิดว่าลูกจะเต้นได้เก่งขนาดนี้ขณะที่​ ด.ญ.ไอย์ ไชยวงศ์เกียรติ​ วัย​ 8​ ขวบ​ บอกว่า​ รู้สึกเหนื่อยที่มาเรียนเต้น​ แต่ก็สนุกที่ได้มา​ และอยากจะมาอีกเรื่อย​ ๆ​อย่างไรก็ตาม​ เกม​ เกษมพันธุ์​ ทิ้งท้ายกับไทยพีบีเอสออนไลน์ว่า​ แม้ที่ผ่านมา​จะเกิดเทรนด์ที่เด็กและผู้ปกครองสนใจเรียนเต้น​โคฟเวอร์มากขึ้น​ แต่หลัง​ COVID-19 อีกเทรนด์ที่กำลังมา​ คือ นักเรียนมาขอให้สอนเต้น​เพลง​ Tiktok​ทั้งนี้​ ในฐานะครูสอนเต้นมองว่า​ การเห็นคนเต้นใน Tiktok​ ได้ดี ไม่ใช่ใครก็ทำได้​ แต่ต้องเป็นคนที่มีพื้นฐานการเต้นที่ดี ดังนั้น​ สิ่งสำคัญคือเรื่องพื้นฐาน​ เพื่อเป็นรากฐานให้ก้าวไปสู่อาชีพที่ชื่นชอบทั้งแดนเซอร์​ นักเต้น ครูสอนเต้น​ หรือแม้แต่นักออกแบบท่าเต้นได้อย่างมั่นคง
รู้จัก 6 สถานที่ "เขตห้ามบิน" บนโลก|องค์การขนส่งทางอากาศระหว่างประเทศ เปิดเผย 6 สถานที่สำคัญในโลกที่เป็นเขตห้ามบิน หรือ เขตที่ไม่ให้เครื่องบินบินผ่านอย่างเด็ดขาด เนื่องด้วยเหตุผลต่างๆ เช่น ความสำคัญทางด้านศาสนา, สภาพภูมิประเทศ, สภาพแวดล้อม เป็นต้น แน่นอนว่าการขึ้นเครื่องบินไปนั้น จะได้เห็นมุมมองในสถานที่ใหม่ๆ หลายคนอาจพยายามสังเกตุจากหน้าต่างเครื่องบินในช่วงที่เครื่องบินบินขึ้นหรือลง ว่าจะมีโอกาสได้เห็นสถานที่ที่คุ้นเคย หรือสถานที่ที่มีชื่อเสียงหรือไม่แต่ทราบหรือไม่ว่า มี 6 สถานที่ชื่อดังของโลก ที่องค์การขนส่งทางอากาศระหว่างประเทศ (International air travel organization) ประกาศว่าเป็น "เขตห้ามบิน" หรือ No-fly zones เนื่องด้วยเหตุผลที่หลากหลาย ไม่ว่าจะเป็น ความจำเป็นทางด้านศาสนา, ภูมิภาค, ประวัติศาสตร์ หรือแม้กระทั่ง หลีกเลี่ยงการก่อวินาศกรรมเพราะมีการรวมตัวกันของนักท่องเที่ยวจำนวนมาก เช่น ดิสนีย์แลนด์1. ดิสนีย์แลนด์ ดิสนีย์ แลนด์ ดินแดนมหัศจรรย์ที่ไม่ว่าทั้งเด็กหรือผู้ใหญ่ ใฝ่ฝันจะได้เข้าไปเที่ยว แต่เชื่อหรือไม่ว่าเราไม่สามารถที่จะมองเห็นความสวยงามของปราสาทในเทพนิยายในพื้นที่ของดิสนีย์แลนด์ผ่านทางกระจกห้องโดยสารของเครื่องบินได้เหตุผลก็มาจากเหตุการณ์การก่อวินาศกรรม 9/11 ในวันที่ 11 ก.ย.2544 ที่ทำให้ ดิสนีย์แลนด์ตัดสินใจยื่นคำร้องเพื่อต้องการรักษาความปลอดภัยของนักท่องเที่ยวที่มีมากมายหลายพันคนต่อวัน เพื่อต้องการหลีกเลี่ยงการเป็นเป้าหมายการก่อการร้าย โดยไม่อนุญาตให้เครื่องบินบินผ่านในระยะความสูง 3,000 ฟุตจากระดับน้ำทะเล ข้อห้ามนี้เริ่มต้นใช้ที่ ดิสนีย์แลนด์ใน แคลิฟอร์เนีย และ วอลต์ ดิสนีย์ เวิลด์ ในฟลอริดา ก่อนที่จะบังคับใช้ทุกสวนสนุกในเครือดิสนีย์อย่างถาวรตั้งแต่ปี พ.ศ.2546  2. ทิเบตทิเบตถูกจัดให้เป็นพื้นที่ที่มีความสูงมากที่สุดในโลก โดยมีความสูงเฉลี่ยประมาณ 16,000 ฟุตจากระดับน้ำทะเล และปัจจัยอื่นๆ อีกมากมาย เช่น ยอดเขาที่สูงแหลมหลายยอด อากาศที่เบาบาง สภาพอากาศที่เลวร้าย อุณหภูมิที่ต่ำมาก ด้วยเหตุผลเช่นนี้จึงทำให้ พื้นที่หิมาลัย ที่รวมถึงที่ราบสูงทิเบตเป็นพื้นที่ทางธรรมชาติที่เป็นเขตห้ามบิน เพื่อความปลอดภัยในการโดยสารของผู้โดยสาร3. มาชูปิกชู หรือเมืองสาบสูญแห่งอินคา ซากอารยธรรมโบราณของชาวอินคา ตั้งอยู่บนเทือกเขาสูงในประเทศเปรู นอกจาก มาชูปิกชูที่สำคัญแล้ว ภูมิประเทศบริเวณนี้ก็สำคัญไม่แพ้กัน และเรียกได้ว่าเป็นพื้นที่ป่าที่อุดมสมบูรณ์มากที่สุดอีกแห่งหนึ่งของโลก ดังนั้น มาชูปิกชู จึงถูกตั้งให้เป็นเขตห้ามบิน เพื่อป้องกันไม่ให้มลพิษที่เกิดจากการบินนั้นส่งผลกระทบต่อสภาพแวดล้อมของพื้นที่ นอกจากนั้นยังมีรายงานว่า พื้นที่นี้มีความยากลำบากในการช่วยเหลือ หากเกิดอุบัติเหตุทางอากาศเนื่องจากสภาพพื้นที่ที่ซับซ้อน4. นครเมกกะมหานครศักดิ์สิทธิ์ของศาสนาอิสลาม สถานที่ที่กลุ่มผู้แสวงบุญนับล้านต้องไป ที่นี่มีข้อห้ามมากมายที่ห้ามทำในบริเวณรอบพื้นที่ ได้แก่ ห้ามตัดต้นไม้ ห้ามล่าสัตว์ ห้ามทะเลาะวิวาท ทำร้ายร่างกายกัน และอีหข้อห้ามหนึ่งคือ ห้ามเครื่องบินที่บรรทุกผู้คนบินผ่านอย่างเด็ดขาด หากฝ่าฝืน นักบินและผู้โดยสารจะถูกลงโทษ5. ทัชมาฮาลอาคารฝังศพสร้างจากหินอ่อนสีขาวงาช้าง ตั้งอยู่บนฝั่งแม่น้ำทางใต้ของแม่น้ำยมุนา ประเทศอินเดีย UNESCO ได้ขึ้นทะเบียนเป็นสถาปัตยกรรมที่สวยที่สุดในโลก ตั้งแต่ปี พ.ศ.2526 และด้วยเหตุผลนี้ ในปี พ.ศ.2549 ทัชมาฮาลถูกประกาศโดยรัฐบาลอินเดียให้เป็นเขตห้ามบินเพื่อความปลอดภัยของตัวอาคารและจำนวนนักท่องเที่ยวที่เข้ามาเยี่ยมชมอาคารที่สร้างขึ้นจากความรักแห่งนี้ 6. พระราชวังบักกิงแฮมและเขตพระราชฐานอื่นๆ ที่ประทับอย่างเป็นทางการและศูนย์กลางการบริหารของพระมหากษัตริย์แห่งสหราชอาณาจักร อยู่ในเขตนครเวสต์มินสเตอร์ กรุงลอนดอน ประเทศอังกฤษ การประกาศให้พระราชวังและพื้นที่ใกล้เคียงเป็นเขตห้ามบินนั้น เป็นสิ่งยืนยันเรื่องความปลอดภัยของราชวงศ์ นอกจากพระราชวังบักกิงแฮมแล้ว เขตพระราชวังวินด์เซอร์ รวมถึงบ้านพักหมายเลข 10 หรือทำเนียบรัฐบาลอังกฤษ ก็เป็นเขตห้ามบินเช่นกัน สำหรับประเทศไทยก็มีสถานที่ที่เป็นเขตห้ามบินเช่นกัน ได้แก่ เขตพระราชวังและพระตำหนัก ที่ประทับทั้งในกรุงเทพฯและต่างจังหวัด เป็นเขตจำกัดการบิน ซึ่งบางแห่งห้ามบินผ่านตลอด 24 ชั่วโมง บางแห่งห้ามบินผ่านขณะแปรพระราชฐานไปประทับแรม ณ ที่แห่งนั้น เช่นห้ามบินผ่านเมื่อใดจะแจ้งให้ทราบทาง NOTAM เป็นต้นที่มา : AIP Thailand, Times Travel
เที่ยวภูลมโล ดูดอกพญาเสือโคร่ง - เดินตลาดนัดเด็กดอย|วันหยุดนี้ไปเที่ยวไหน? ภูลมโลขอเป็นทางเลือกให้กับนักท่องเที่ยวที่ต้องการชมความงามของดอกนางพญาเสือโคร่ง สีชมพูเบ่งบานปกคลุมภูเขา และชมดอกกระดาษหลากสีสันที่สวยงามไม่แพ้กัน พร้อมเดินเล่นตลาดนัดเด็กดอยซื้อของจากชุมชนภูลมโล เป็นจุดชมดอกนางพญาเสือโคร่ง หรือที่เรียกกันว่าซากุระเมืองไทย กว่า 200,000 ต้น บนพื้นที่กว่า 1,200 ไร่ โดยดอกพญาเสือโคร่งจะบานรับนักท่องเที่ยวปีละ 1 ครั้งเท่านั้น ประมาณช่วงเดือนมกราคมของทุกปี ทั้งนี้ในแต่ละปีจะบานไม่ตรงกันขึ้นอยู่กับสภาพภูมิอากาศของปีนั้นๆภูลมโล อยู่ห่างจากที่ทำการอุทยานแห่งชาติภูหินร่องกล้า ประมาณ 15 กิโลเมตร บนพื้นที่รอยต่อของสามจังหวัด คือ คือ พิษณุโลก เพชรบูรณ์ และ เลย มีความสูงจากระดับน้ำทะเล 1,664 เมตรหุบเขาที่ปกคลุมไปด้วยดอกพญาเสือโคร่งสีชมพูสดใส สุดสายตา ท่ามกลางอากาศที่หนาวเหน็บ รถบริการท่องเที่ยวชุมชนจะพานักท่องเที่ยวแวะตามจุดต่างๆ ให้เก็บภาพความประทับใจ ทำให้ภูลมโลเป็นสถานที่ที่ได้รับความสนใจจากนักท่องเที่ยวภูลมโล นอกจากจะเต็มไปด้วยดอกพญาเสือโคร่งแล้ว ภูลมโล ยังเป็นจุดที่สามารถชมพระอาทิตย์ขึ้นและตกที่สวยงามอีกแหล่งหนึ่งทีเดียวก็ว่าได้แรกเริ่มเดิมที การปลูกต้นนางพญาเสือโคร่งเพื่อไม่ต้องการให้ชาวบ้านรุกล้ำพื้นที่อุทยานฯ และไม่คาดคิดว่าเมื่อถึงเวลาที่ดอกนางพญาเสือโคร่งบานสะพรั่งพร้อมกันจะสวยงาม และได้รับความสนใจจากนักท่องเที่ยวจนกลายเป็นสถานที่ท่องเที่ยวยอดฮิตยามหน้าหนาวทั้งนี้ยังได้มีการส่งเสริมการปลูกต้นนางพญาเสือโคร่งอย่างต่อเนื่องมาจนถึงปัจจุบัน ส่วนหนึ่งเพื่อทดแทนต้นที่หมดอายุขัย และเพื่อขยายพื้นที่การท่องเที่ยวต่อไปเนื่องจากทางขึ้นภูลมโลค่อนข้างชัน ทางอุทยานฯ ไม่อนุญาตให้นักท่องเที่ยวนำรถขึ้นไป นักท่องเที่ยวต้องใช้บริการรถของกลุ่มท่องเที่ยวชุมชน การขึ้นภูลมโล สามารถขึ้นได้หลายเส้นทาง1.เส้นทางที่ใกล้ที่สุด คือ ทางบ้านร่องกล้า จ.พิษณุโลก นักท่องเที่ยวสามารถเดินทางใช้เวลาเพียง 45 นาที ในราคา 1,000 บาท นั่งได้ไม่เกิน 10 คน2. จุดบริการรถท่องเที่ยวชุมชน ที่อุทยานแห่งชาติภูหินร่องกล้า จ.พิษณุโลก ในราคาคันละ 1,000 บาท นั่งได้ไม่เกิน 10 คน3. เส้นทาง ต.กกสะทอน อ.ด่านซ้าย จ.เลย อัตราค่าบริการคันละ 1,500 บาท นั่งได้ไม่เกิน 10 คนรถออกให้บริการตั้งแต่เวลา 05.00-16.00 น. ใช้เวลาท่องเที่ยวประมาณ 2-4 ชั่วโมงสำหรับปีนี้ใครที่ต้องการเดินทางไปชมดอกนางพญาเสือโคร่งที่ภูลมโล ตอนนี้บานสะพรั่งเต็มพื้นที่ 100 % แล้ว และจากการสอบถามจากเจ้าหน้าที่อุทยานฯ คาดว่าจะบานถึงสิ้นเดือนมกราคมนี้   บ้านร่องกล้า เป็นอีกจุดที่มีรถบริการท่องเที่ยวภูลมโล บ้านร่องกล้าเป็นหมู่บ้านที่อยู่ร่วมกันระหว่างคนไทยและชาวเขาเผ่าม้งได้อย่างลงตัว นักท่องเที่ยวสามารถเดินเล่นถ่ายภาพในหมู่บ้านได้แบบชิลๆและอีกหนึ่งจุดที่ไม่ควรพลาดเมื่อได้แวะมาชมดอกนางพญาเสือโคร่งที่ภูลมโล เพราะที่นี่จะมีมุมไฮไลท์ที่ห้ามพลาดที่สามารถมองเห็นหมู่บ้านทั้งหมดได้ ที่บริเวณวัดป่าภูหินร่องกล้าซึ่งจะเป็นเนินเขา และเดินเท้าต่อไปอีกประมาณ 500 เมตร ก็จะพบกับภาพมุมสูงที่สามารถเห็นวิวทั้งหมดของหมู่บ้าน ถ้าในช่วงเดือนมกราคมก็จะเห็นดอกนางพญาเสือโคร่งสีชมพูปกคลุมหมู่บ้าน เป็นภาพที่สวยงาม ราวกับวิวต่างประเทศ ราวกับภาพวาด เลยทีเดียวบ้านร่องกล้ายังมีบริการห้องพักบริการนักท่องเที่ยวทั้งแบบรีสอร์ท โฮมสเตย์ รวมไปถึงสถานที่กางเต็นท์ รองรับนักท่องเที่ยวได้เลือกตามความต้องการบ้านร่องกล้ายังมีตลาดชุมชนที่ชาวบ้านจะนำสินค้าผักต่างๆ ที่ปลูกมาวางขายให้กับคนในชุมชนและนักท่องเที่ยวได้เลือกซื้อในราคาที่เป็นกันเอง ไม่ว่าจะเป็น กะหล่ำปลี ฟักทอง มันฝรั่ง แครอท บล็อคโคลี และผักชนิดอื่นๆนอกจากนี้ยังมี ตลาดนัดเด็กดอย เป็นตลาดเล็กๆ ที่เด็กๆ ในชุมชนใช้เวลาในวันหยุด แต่งกายด้วยชุดชาวเขาเผ่าม้ง นำพื้นผักและผลไม้เมืองหนาว รวมไปถึงของที่ระลึกต่างๆ มาวางขาย ให้กับนักท่องเที่ยว ตลาดนัดเด็กดอย จะเปิดเฉพาะวันเสาร์ วันอาทิตย์ และวันหยุดนักขัตฤกษ์ ตั้งแต่เวลา 06.30-18.00 น.    อีกหนึ่งสถานที่ที่ไม่ควรพลาด คือ ทุ่งดอกกระดาษ ในโครงการพัฒนาป่าไม้ตามแนวพระราชดำริภูหินร่องกล้า ในเขตอุทยานแห่งชาติภูหินร่องกล้า จ.พิษณุโลก ซึ่งจะมีอยู่ 2 แปลง บริเวณทางเข้าและ บริเวณริมผา ที่เรียงรายไปด้วยดอกกระดาษหลากสี ทั้ง สีชมพู สีแดง สีขาว สีเหลือง ที่พร้อมใจกันเบ่งบานอย่างสวยงาม รอต้อนรับนักท่องเที่ยวตลอดช่วงฤดูหนาวนี้นอกจากนี้ยังมีจุดชมวิวบนหน้าผา มีทั้งผาพบรัก, ผาบอกรัก, ผาคู่รัก, ผารักยืนยง, ผาไททานิค, ผาสลัดรัก ให้นักท่องเที่ยวได้ชมวิวและถ่ายภาพความประทับใจอีกด้วย     
"AE86" คืนชีพ กลับมารันวงการดริฟต์ส่งเต้าหู้ด้วยพลังงานสะอาด|"AE86" รถคลาสสิกในตำนานจากมังงะและอนิเมะแข่งรถชื่อดัง "Initial D นักซิ่งดริฟท์สายฟ้า" คืนชีพอีกครั้ง หลังเปิดตัวในงาน Tokyo Auto Salon 2023 และงาน Tokyo Outdoor Show โดยกลับมาในรูปแบบรถยนต์พลังงานสะอาดเพื่อลดการปล่อยคาร์บอนช่วงสัปดาห์ที่ผ่านมา งาน Tokyo Auto Salon 2023 และงาน Tokyo Outdoor Show ถูกจัดขึ้นในธีม “Toyota: Leaving no car lovers behind” ท่ามกลางการพัฒนารถยนต์รักษ์โลกของบริษัทต่าง ๆ หนึ่งในไฮไลต์ที่ได้รับความสนใจและถูกพูดถึงในแวดวงคนรักรถ และวงการคนรักการ์ตูนเป็นอย่างมาก คือ การเปิดตัวรถยนต์ที่หลายคนคุ้นเคย อย่าง "AE86" รถคลาสสิกในตำนานจากมังงะและอนิเมะแข่งรถชื่อดัง "Initial D นักซิ่งดริฟท์สายฟ้า" ที่พระเอกต้องขับรถของพ่อไปส่งเต้าหู้ดริฟต์ข้ามเขาอากินะทุกวันจนกลายเป็นนักแข่งขั้นเทพการกลับมาของ "AE86" ในครั้งนี้ แม้จะมีรูปลักษณ์ที่เหมือนเดิม แต่ระบบของรถนั้นเปลี่ยนไป เพราะ AE86 กลับมาพร้อม 2 โมเดล คือ AE86 H2 รถยนต์ไฮโดรเจน และ AE86 BEV รถยนต์ไฟฟ้าแบตเตอรี สำหรับ AE86 H2 รถยนต์ไฮโดรเจน ถูกติดตั้งถังเก็บไฮโดรเจนแรงดันสูงจากรถยนต์ไฟฟ้าพลังเซลล์เชื้อเพลิง Toyota Mirai สองถังที่ด้านหลัง และการดัดแปลงส่วนอื่น ๆ เช่น หัวฉีดเชื้อเพลิง ท่อเชื้อเพลิง และหัวเทียน ส่วน AE86 BEV เป็นรถยนต์เกียร์ธรรมดา เน้นตัวถังน้ำหนักเบา ใช้พลังงานไฟฟ้า จากแบตเตอรี่ขับเคลื่อนมอเตอร์ไฟฟ้า โดยใช้มอเตอร์ไฟฟ้า Tundra HEV และใช้แบตเตอรีจาก Prius PHEV นอกจากนี้ AE86 รูปแบบใหม่ ยังมีการพัฒนาเบาะนั่งและเข็มขัดนิรภัย และเสริมแผ่นรองเข็มขัดนิรภัยที่ทำจากวัสดุรีไซเคิลอีกด้วย ซึ่งรถยนต์ทั้งสองคันนี้ถูกพัฒนาและผลิตขึ้นเพื่อเป็นส่วนหนึ่งของการลดการปล่อยคาร์บอน โดยการเห็นรถในตำนานถูกนำมาพัฒนาเช่นนี้ อาจเป็นอีกแรงขับเคลื่อนให้เทรนด์รถยนต์พลังสะอาดได้รับความสนใจเพิ่มมากขึ้น 
สำรวจเยาวราช สินค้าออร์เดอร์เพียบ ตรุษจีน 2023|สำรวจเยาวราช สีสันตรุษจีน 2023 กระดาษไหว้บรรพบุรุษ "หม้อชาบู" ยอดขายเพียบ ส่วนกระดาษไหว้เจ้าแบบครบชุดที่หลายร้านจัดเซ็ตไว้เพื่อให้สะดวกต่อคนรุ่นใหม่มาซื้อก็ได้รับความนิยมไม่แพ้กัน ช่วงเทศกาลตรุษจีน ปี 2566 เมื่อเดินสำรวจถนนเยาวราช แหล่งช็อปปิ้งสำหรับคนไทยเชื้อสายจีนในกรุงเทพฯ ใน 1 สัปดาห์ที่ผ่านมา แม้รถติดทั้งถนนเยาวราช และพลับพลาไชยตลอดทั้งวัน แต่ก็ทำให้พ่อค้า แม่ค้าในพื้นที่ยิ้มกว้าง เพราะรายได้ที่เพิ่มขึ้นมาหลังซบเซาไปนานช่วงโควิด-19สินค้าบางอย่างราคาต้นทุนเพิ่มขึ้น แต่ร้านต่าง ๆ ก็ไม่ได้เพิ่มราคาตาม หรือขึ้นมาเล็กน้อย เพราะเข้าใจลูกค้า และเกรงว่าจะขายสินค้าไม่ได้ ขณะที่สินค้าจำเป็น โดยเฉพาะอาหารคาว หวาน หรือกระดาษไหว้เจ้าบางร้านขายดีจนของหมดสต็อก จะมีสินค้าอะไรที่ได้รับออร์เดอร์เพียบบ้าง ไทยพีบีเอสออนไลน์มีคำตอบกระดาษไหว้บรรพบุรุษเป็นอีกสีสันสำหรับช่วงเทศกาลตรุษจีนที่ลูกหลานจะเลือกซื้อกระดาษลวดลาย และรูปแบบต่าง ๆ ไปประกอบพิธี โดยในปีนี้รถหรู คอนโดหลักร้อย เครื่องบินพร้อมกัปตันยังคงมีวางขายต่อเนื่อง ขณะที่กระดาษทองแท่งแม้จะขึ้นราคา แต่ลูกค้าก็ยังซื้ออยู่ ส่วนไฮไลต์กับกระดาษรูปแบบใหม่ คือ กระดาษหม้อชาบู เอาใจสายบุฟเฟต์ที่ทำยอดขายพุ่งจนเจ้าของร้านคิดว่า ปีหน้าอาจต้องมีกระดาษหมูกระทะบ้างกระดาษไหว้เจ้าปีนี้ กระดาษเงินกระดาษทอง หรือกระดาษพื้นฐานยังได้รับความนิยมเช่นเดิม เพื่อให้เป็นไปตามพิธีและความเชื่อ หลายร้านเลือกจัดเซ็ตต่าง ๆ เตรียมไว้ให้ลูกค้าที่บางคนพ่อแม่อาจให้มาซื้อแทน หรือบางคนไม่เคยไหว้มาก่อน รวมไปถึงคนไทยที่ไม่ได้มีเชื้อสายจีนแต่เป็นสายมูที่อยากจะเริ่มต้นไหว้เพื่อเสริมความเป็นสิริมงคลหรือแก้ชงต่าง ๆ ก็มีเซ็ตไหว้เจ้าที่จัดเฉพาะของจำเป็นในราคาที่แต่ละคนจะจ่ายไหว เรียกว่าตอบโจทย์ลูกค้าจนกลายเป็นสินค้าขายดีในตรุษจีนปีนี้ไปด้วยขนมไหว้เจ้าช่วงตรุษจีนที่ใครหลายคนนึกถึงเป็นอย่างแรกคงหนีไม่พ้นขนมเข่ง และขนมเทียน ซึ่งปีนี้มีหลายเจ้ามาจับจองพื้นที่ขายกันในเยาวราช อย่างร้านใกล้วัดเล่งเน่ยยี่แม่ค้าบอกว่า "มาวันเดียว ขายจบวันเดียว" เตรียมขนมมา 3,000 ชิ้น ลูกค้าต่อคิวซื้อตลอดเวลาจนใส่ถุงแทบไม่ทันส่วนขนม​ไหว้เจ้าที่ได้รับความนิยมไม่แพ้กันคือ ขนมจันอับ​ ตุ๊บตั๊บ​ งาหัวหมู​ ถั่วเป็ด-ไก่​ และเจดีย์น้ำตาล​ คือเมนูหลักที่ลูกค้าจำนวนมากเลือกซื้อไปไหว้เจ้า​ โดยเฉพาะ​งาหัวหมู​ ถั่วเป็ด-ไก่​ ที่ปั้นออกมาราวกับเป็นเนื้อสัตว์จริง​ ๆ​ นั้นได้รับความนิยมในหมู่ลูกค้าที่ไหว้อาหารเจเป็นหลัก ชุดกี่เพ้าเสริมทรงอย่างหมวย สวยแบบจีน มีลูกค้าเข้าไปเลือกซื้อต่อเนื่อง บางร้านไม่ได้มีเพียงกี่เพ้าสีแดงเท่านั้น ขณะที่บางร้านก็ขายเสื้อแดงที่ออกแบบลวดลายเป็นเอกลักษณ์ เพื่อให้คนไทยเชื้อสายจีนได้เลือกซื้อทั้งชุดแดง ชุดใหม่ ใส่ไปเที่ยวในวันเที่ยว เพื่อความเป็นสิริมงคลแม้ว่าหลายคนจะมุ่งหน้าสู่สังคมไร้เงินสด โอนเงินผ่านพร้อมเพย์กันแล้ว แต่ซองอั่งเปาก็ยังได้รับความนิยม และขายดีมาก ๆ ในช่วงเทศกาลตรุษจีนเช่นเดิม เพราะผู้ใหญ่หลายคนมาเลือกซื้อไปใส่เงินเป็นขวัญถุงแจกลูก ๆ หลาน ๆ รับปีใหม่จีน ซึ่งเชื่อกันว่า หากได้รับเงินในวันตรุษจีนก็จะมีเงินกิน เงินใช้ตลอดปีผลไม้ไหว้เจ้าในปีนี้ บางร้านในตลาดบอกกับไทยพีบีเอสออนไลน์ว่า มีคนเดินมาก แต่ไม่มีคนซื้อ ปีนี้ยังขายไม่ค่อยดี แต่ร้านที่อยู่ติดถนนใหญ่ นอกจากทำเลเป็นต่อแล้ว ยังงัดกลยุทธ์ทำชะลอมไทยและชะลอมจีนสีแดงมาเป็นกิมมิก ให้ลูกค้าที่มาเลือกซื้อผลไม้ ได้จัดใส่ในชะลอมไปไหว้เจ้าและบรรพบุรุษ เป็นแพ็กเกจเสริมสิริมงคลเข้ากับเทศกาลตรุษจีนได้เป็นอย่างดี ส่งผลให้ยอดขายดีจนชะลอม ใกล้จะหมดตั้งแต่วันจ่าย 20 ม.ค.2566ป้ายอักษรจีนโบราณ เสริมโชคลาภ-ค้าขายร่ำรวย ออร์เดอร์วันละหลักร้อยในช่วงตรุษจีนปีนี้ บางคนเดินเข้ามาพร้อมข้อความที่ตั้งใจ แต่บางคนหากไม่ทราบว่าจะเขียนคำว่าอะไร ทางร้านก็มีข้อความภาษาจีนแปลไทยไว้ให้บริการอาจารย์เขียนอักษรจีนโบราณ บอกว่า ตุ้ยเหลียนจะถูกนำไปติดที่บ้านและร้านค้าในช่วงเทศกาลตรุษจีนของทุกปี เพื่อเสริมความเป็นสิริมงคล โดยเทรนด์ข้อความส่วนใหญ่เน้นเรื่องการค้าขาย ดังนั้น หากจะเขียนอักษรจีนโบราณก็ต้องตวัดอย่างไม่ลังเล เส้นคมแข็งแรง เพื่อให้การค้ามุ่งหน้าสู่ความรุ่งเรืองอย่างไม่ลังเลนั่นเองของเล่นโบราณ ป๋องแป๋งมังกร มีขายหลายจุดในเยาวราชปีนี้ แม้คนขายจะมาก แต่คนซื้อก็มากเช่นกัน ทั้งเด็กเล็ก เด็กโต หรือผู้ใหญ่บางคนก็แวะเวียนไปซื้อมาหมุนเล่นระหว่างเดินเลือกซื้อสินค้าไปประกอบพิธีในวันตรุษจีน เป็นอีกสีสันในช่วงเทศกาลแห่งความเป็นสิริมงคลในปีนี้
"สงกรานต์" เข้า Tentative list มรดกภูมิปัญญาทางวัฒนธรรม|องค์การยูเนสโก บรรจุ "สงกรานต์ไทย" เข้าสู่บัญชีรายชื่อเบื้องต้น Tentative list เพื่อพิจารณาในที่ประชุม ให้เป็น "มรดกภูมิปัญญาทางวัฒนธรรม"แล้ว วันนี้ (24 ม.ค.2566) เว็บไซต์องค์การยูเนสโก รายงานว่า อนุมัติให้ประเพณีสงกรานต์ไทย" (Songkran in Thailand, traditional Thai New Year festival) เข้าสู่บัญชีรายชื่อเบื้องต้น Tentative list เพื่อพิจารณาในที่ประชุม ให้เป็น "มรดกภูมิปัญญาทางวัฒนธรรม" ลำดับที่ 4 ของประเทศไทยหลังจากก่อนหน้านี้ ประเทศไทยเคยได้รับการขึ้นทะเบียนมรดกโลกภูมิปัญญาทางวัฒนธรรมมาแล้ว ได้แก่ โขน ขึ้นทะเบียนปี 2561 นวดไทย ขึ้นทะเบียนปี 2562 และรำโนราห์ของภาคใต้ ขึ้นทะเบียนปี 2564 สำหรับมรดกภูมิปัญญาทางวัฒนธรรม มรดกทางวัฒนธรรมที่จับต้องไม่ได้ ได้รับการสนับสนุนจากยูเนสโก โดยมุ่งเน้นไปยังวัฒนธรรมส่วนที่ในทางกายภาพนั้นจับต้องไม่ได้ ใน พ.ศ.2544 ยูเนสโกได้ทำการสำรวจ เพื่อพยายามให้นิยามและจัดทำอนุสัญญาว่าด้วยการสงวนรักษามรดกทางวัฒนธรรมที่จับต้องไม่ได้ ครอบคลุมทั้งเรื่องศิลปะการแสดง งานช่างฝีมือ ภาษา เป็นต้น ก่อนหน้านี้ คณะกรรมการส่งเสริมและรักษามรดกภูมิปัญญาฯ ครั้งที่ 1/2565 ว่า ที่ประชุมรับทราบ ความคืบหน้าการส่งเอกสารเสนอ "สงกรานต์ในประเทศไทย" เป็นรายการตัวแทนมรดกวัฒนธรรมที่จับต้องไม่ได้ของมนุษยชาติ ต่อองค์การยูเนสโกเรียบร้อยแล้ว ซึ่งคาดว่าจะได้รับการพิจารณาในปลายปี พ.ศ.2566
"จีฮโย-บังชาน-แบคโฮ" ไอดอล K-POP กับอาหารไทยที่ตกหลุมรัก|ศิลปิน K-POP เดินทางมาประเทศไทย สิ่งที่ขาดไม่ได้ คือ การชิมอาหารไทยเมนูเด็ดในดวงใจที่แต่ละคนหลงรัก อย่างสาวจีฮโย วง Twice ที่มาตามหาผัดไทย-แตงโมปั่นสุดโปรด และล่าสุด หนุ่มแบคโฮ สร้างไวรัลหลังเดินทางมาไทย กับคำถามว่า "ไข่สีชมพูคืออะไร"เริ่มต้นปี 2566 ศิลปินต่างชาติ โดยเฉพาะศิลปิน K-POP เดินทางมาประเทศไทยอย่างต่อเนื่อง มีทั้งเดินทางมาทำงาน แสดงคอนเสิร์ต แฟนมีตติง หรือบางคนก็เดินทางมาพักผ่อนและถ่ายทำ Vlog ทำให้แฟน ๆ ทั่วโลกต่างได้เห็นบรรยากาศในประเทศไทย รวมถึงอาหารไทยหลากหลายอย่างที่ใครได้ลองก็ต้องหลงรักและอยากจะกลับมาชิมกันอีกครั้งล่าสุด หนุ่มแบคโฮ (BAEKHO) ที่เดินทางมาแสดงใน 2023 BAEKHO MINI CONCERT < BAEKHoney DAY> IN BANGKOK ซึ่งจะจัดขึ้นในวันนี้ (4 ก.พ.2566) ก็ได้เซอร์ไพรส์แฟน ๆ ชาวไทย ด้วยการอวดอาหารไทยที่เขาไปซื้อมาด้วยตัวเอง ทั้งนมเปรี้ยวยี่ห้อดัง ขนมหมึกรสเผ็ดที่หลายคนชื่นชอบ รวมถึงผลไม้อย่างแก้วมังกรด้วย แต่สิ่งที่กลายเป็นเรื่องน่ารัก ๆ สำหรับแฟนชาวไทย และกลายเป็นไวรัลในทวิตเตอร์นั้นคงหนีไม่พ้น "ไข่สีชมพู"แบคโฮ บอกว่า เขาไปยืนดูอยู่นานว่าทำไมไข่ถึงเป็นสีชมพู จึงตัดสินใจซื้อมา แล้วมาถามกับชาวเน็ตว่า มันคือไข่อะไรทำไมถึงเป็นสีชมพูไปได้ แฟนคลับหลายคนทั้งชาวไทยและต่างชาติต่างแสดงความเห็น บางคนบอกว่า เป็นไข่ฟลามิงโก้ บางคนก็บอกว่า เป็น "ไข่เขิน" และบางคนก็บอกว่ามันคือ "ไข่รสพีช"หลังจากคลิปดังกล่าวถูกเผยแพร่ต่อจากเพจต่าง ๆ ก็ทำให้ไข่เยี่ยวม้า ถูกพูดถึงมากขึ้น ทั้งนี้ ไทยพีบีเอสออนไลน์มีคำตอบว่าฝากกันด้วย สำหรับไข่สีชมพู หรือไข่เยี่ยวม้านั้น สำนักงานราชบัณฑิตยสภา ระบุว่า เป็นชื่อไข่ที่เกิดจากการถนอมอาหารเพื่อใช้ในการบริโภค โดยนําไข่เป็ด ไข่ไก่ หรือไข่นกกระทา ไปแช่ในน้ำด่างหรือหมักขี้เถ้าประมาณ 10-15 วัน ไข่ขาวมีลักษณะใสและเป็นสีน้ำตาลเข้มคล้ายวุ้น และไข่แดงกลายเป็นสีดำ มีกลิ่นฉุน นํามารับประทานได้และสามารถเก็บไว้ได้นาน เรียกว่า ไข่เยี่ยวม้าก่อนหน้านี้ จีฮโย เมมเบอร์จากวงเกิร์ลกรุ๊ปชื่อดัง Twice ก็ได้ ปล่อยคลิป Vlog "죠기요" in Thailand ที่เปิดประสบการณ์เดินทางมาท่องเที่ยวคนเดียวที่ประเทศไทย โดยเธอตั้งใจจะเดินทางมากินผัดไทยและน้ำแตงโมปั่นอย่างจริงจัง และอยากจะลองปูผัดผงกะหรี่ ซึ่งมื้อแรกหลังมาไทย จีฮโยก็มุ่งหน้าสั่งแตงโมปั่น ทั้งยังได้กินต้มยำกุ้ง ส้มตำ ข้าวเหนียวคอหมูย่างอีกด้วยเมื่อเมนูเด็ดในดวงใจอย่างผัดไทยมา หลังชิมไปครั้งแรก ก็ออกปากชมทันทีว่า "ผัดไทยอร่อยมาก" ปิดท้ายมื้อนี้ด้วยข้าวเหนียวมะม่วง ก่อนจะไปเดินชอปปิงหลายที่ และจบมื้อดึกด้วยเมนูเล้งแซ่บไม่ใช่สาวจีฮโยเท่านั้น ที่หลงรักในผัดไท แต่ว่าไอดอลชื่อดัง บังชาน Stray Kids จากตึกฟ้า หรือค่าย JYP Entertainment ด้วยกัน ก็ชื่นชอบผัดไทมาก เมื่อหนุ่มมากความสามารถคนนี้เดินทางมาถึงประเทศไทยเพื่อขึ้นแสดงในคอนเสิร์ต STRAY KIDS 2ND WORLD TOUR “MANIAC” Live in Bangkok ก็ได้ส่งภาพอวดชาว STAY แฟนคลับ เป็นภาพผัดไทยกุ้งตัวโต และแกงเขียวหวาน พร้อมเขียนข้อความว่า "ทำไมอร่อยขนาดนี้ครับ" นอกจากนี้เมมเบอร์ในวงอย่าง ฟีลิกซ์ ก็มักจะพูดเป็นภาษาไทยว่า "ผัดไทยอร่อยมาก" จนแฟน ๆ เชื่อแล้วว่าหนุ่มคนนี้หลงรักผัดไทจริง ๆ อย่างไรก็ตาม ต้องบอกว่า เมนูเด็ดอย่างผัดไทย และน้ำแตงโมปั่นนับว่าเป็นเมนูยอดนิยมสำหรับไอดอลเกาหลีที่ไม่ว่าใครมาก็จะต้องสั่ง และเมื่อถามว่า พูดภาษาไทยคำว่าอะไรได้บ้าง คำว่า ผัดไทย และ แตงโมปั่น ก็มักจะเป็นคำต้น ๆ ที่เหล่าไอดอลจะพูดถึง และการส่งต่อทั้งภาพเมนูเด็ด และคำให้สัมภาษณ์เหล่านี้เป็นอีก Soft Power สำคัญที่ทำให้แฟนคลับชาวต่างชาติต่างก็มาตามรอยชิมอาหารของไอดอลคนโปรดที่ประเทศไทยเสมอมา สร้างรายได้ให้พ่อค้าแม่ค้าได้เป็นอย่างดี 
SAVE แกงส้ม ต้นตำรับเมนู "แกงเพื่อสุขภาพ" คู่ครัวไทย |กรมอนามัย ร่วม #SAVEแกงส้ม เมนูยอดเยี่ยมสุขภาพที่อยู่คู่ครัวไทย เพียบพร้อมทั้งคุณค่าทางโภชนาการ และคุณประโยชน์กรณีโซเชียลติดแฮชแท็ก SAVE แกงส้ม หลังเมนูแกงส้มของไทย ได้รับการจัดอันดับที่ 12 ของโลกให้เป็นอาหารยอดแย่ที่สุดในโลกโดยเว็บไซต์ท่องเที่ยวชื่อดังของเดือนก.พ.ที่ผ่านมาวันนี้ (8 ก.พ.2566) นพ.สราวุฒิ บุญสุข รองอธิบดีกรมอนามัย กล่าวว่า แกง ส้ม เป็นอาหารหลักอยู่คู่กับสังคมไทยมาอย่างยาวนาน มีรสชาติความเป็นไทย ทั้งรสเผ็ด เค็ม เปรี้ยว หวานปะแล่มครบรส ความโดดเด่น คือ รสเปรี้ยวนำจากมะขามเปียกซึ่งเป็นแหล่งวิตามินซีชั้นดี ตามด้วยสรรพคุณจากพริกแกงไทย ซึ่งเป็นการใช้สมุนไพร อาทิ พริก กระเทียม หอมแดง กระชาย กะปิ มาโขลกรวมกัน จึงทำให้มีสรรพคุณหลากหลายมากมายนพ.สราวุฒิ กล่าวว่า แกงส้ม ยังใส่ผัก และสมุนไพรหลายชนิดลงไป เช่น ผักกาดขาว ดอกแค แตงโมอ่อน มะละกอดิบ ผักบุ้ง ผักกระเฉด รวมทั้งมีโปรตีนจากเนื้อสัตว์ เช่น เนื้อปลาหรือกุ้ง ที่นิยมนำมาโขลก รวมกับพริกแกง หรือใส่แยกต่างหากนอกจากนี้ แกงส้มของแต่ละภาค จะมีขั้นตอนการปรุงอาหารแตกต่างกันเล็กน้อย ขึ้นอยู่กับวัตถุดิบในท้องถิ่นผักหลากหลายชนิด ทำให้แกงส้มมีไขมันต่ำ อุดมด้วยใยอาหารช่วยการทำงานของระบบขับถ่ายผักมีวิตามินเอที่ช่วยการเจริญเติบโตของเนื้อเยื่อ และระบบภูมิคุ้มกันของร่างกาย วิตามินซี ช่วยเพิ่มการดูดซึมธาตุเหล็ก ต่อต้านอนุมูลอิสระป้องกันเลือดออกตามไรฟัน วิตามินบี 12 จากเนื้อสัตว์จะช่วยสร้างเม็ดเลือดแดง และการทำงานของระบบประสาทและสมองสำหรับคุณค่าโภชนาการของแกงส้ม สำหรับบุคคลทั่วไปที่มีน้ำหนักตัวปกติ สามารถกินข้าวสวยแกงส้มผักรวมร่วมกับอาหารอย่างอื่นได้อีก เพราะแกงส้มจัดเป็นอาหารให้พลังงานต่ำ และอาหารที่นิยมกินกับแกงส้ม มักจะเป็นไข่เจียวถ้ากินแกงส้มผักรวมกุ้งสด ควรเลือกกินกับอาหารอื่นที่ให้โคเลสเตอรอลต่ำ หรือถ้าต้องการกินแกงส้มกับไข่เจียว แนะนำให้เปลี่ยนจากเนื้อกุ้ง เป็นเนื้อปลาแทน อีกข้อควรระวัง คือปริมาณโซเดียม อยู่ในเครื่องแกง และเครื่องปรุงรสของแกงส้มจะค่อนข้างสูงสำหรับกลุ่มที่มีปัญหาโรคความดันโลหิตสูง หรือผู้ที่ต้องจำกัดปริมาณโซเดียมในอาหาร ต้องระวังหากกินมาเกินไป จะทำให้ได้รับโซเดียมเกินได้ ที่สำคัญ ต้องกินเมื่อปรุงสุกใหม่ เพื่อความอร่อยถูกใจ อนามัยไม่ถูกลืม
มื้ออาหารแห่งความใส่ใจ ของชาวญี่ปุ่นที่หลงรักเชียงใหม่แม้ไม่เคยรู้จักเลย|ถ้าพูดถึง "ญี่ปุ่น" หลายๆ คนคงจะนึกถึงภูเขาไฟฟูจิ ชุดกิโมโน ซามูไร อนิเมะ รถไฟชิงกังเซ็ง และถ้าพูดถึง "คนญี่ปุ่น" ก็คงจะนึกถึง "ระเบียบ" "ตรงเวลา" "ความเป๊ะ" และ "ความมุ้งมิ้ง ตะมุตะมิ หรือ คิขุอาโนเนะ" ตามภาษาไทยที่ชอบเรียกกัน คนญี่ปุ่นชอบทำสิ่งเล็กๆ น้อยๆ ที่ทำให้ผู้คนที่ได้มาเห็นจะรู้สึกใจฟู เห็นแล้วก็ต้องเผลอยิ้มมุมปาก ความคิดจะเริ่มผุดเข้ามาในหัวทีละเล็กละน้อยเหมือนกันว่า "เค้าก็ช่างคิดเนาะ"สิ่งเหล่านี้ คนญี่ปุ่นเรียก "おもてなし" (โอโมเตะนาชิ) หรือ "ความเอาใจใส่ด้วยหัวใจ" ที่ไม่ว่าผู้รับจะเป็นใคร แต่เมื่อผู้ให้คือคนญี่ปุ่น รายละเอียดเล็กๆ ที่ทำด้วยใจในทุกๆ การบริการ จะเกิดขึ้นและสร้างความประทับใจแก่คนทั่วไปได้ดีเสมอเช่นเดียวกับรอยยิ้มและความอิ่มท้องแบบแน่นๆ ที่ทีมข่าวไทยพีบีเอสออนไลน์ได้รับจากครอบครัว"มากิโนะ" 2 สามีภรรยา เจ้าของร้านอาหารญี่ปุ่นที่ผสมผสานเอามื้ออาหารญี่ปุ่นของพระนิกายเซ็นเข้ากับวัตถุดิบอาหารของไทยในช่วงบ่ายคล้อยวันหนึ่ง ที่ร้าน Aeeen (อาอีน) ร้านตั้งอยู่ในชุมชนวัดร่ำเปิง หลังมหาวิทยาลัยเชียงใหม่ 2 มากิโนะ เตรียมตัวต้อนรับกับทีมงานเป็นอย่างดีก้าวแรกที่เข้าไป เราพบกับแก้วชา 3 ใบที่วางเรียงไว้ให้ พร้อมกับคำอธิบายว่า"มากิโนะ เคโกะ" ผู้เป็นภรรยาและคนตั้งชื่อร้านบอกกับทีมข่าวจากนั้น "มากิโนะ ยูกิ" ชายเจ้าของร้านผู้ทำหน้าที่เตรียมวัตถุดิบต่างๆ ที่ต้องใช้ในการทำอาหาร โดยเฉพาะ "เต้าหู้" ที่เป็นของเด็ดของร้าน ก็โชว์การโม่ถั่วเหลืองด้วยเครื่องโม่หิน จากนั้นก็นำถั่วเหลืองใส่กระด้งแบบไทย ไปยืนฝัดเปลือกถั่วดูแล้วทำให้นึกถึงภาพผู้สูงอายุตามชนบทที่เห็นมาแต่เด็กจังอันที่จริง ทั้งสองเป็นคนไม่กินเนื้อสัตว์ทั้งคู่ จะเรียกว่า กินเจ หรือ กินมัง (มังสวิรัต) ก็คงไม่ใช่เสียทีเดียว เคโกะซังเล่าย้อนถึงจุดเปลี่ยนที่ทำให้เธอหันหลังให้เนื้อสัตว์ว่า ด้วยความที่เป็นคนแพ้อาหารหลายอย่าง และสมัยวัยรุ่น เธอทำงานปั่นจักรยานส่งข้าวกล่องตามบ้านที่เกียวโต ตอนนั้นเธอเริ่มทำอาหารสุขภาพ ไม่ใช้เนื้อสัตว์ ปรุงอาหารทุกอย่างด้วยผัก พืช ผลไม้ ให้มีครบ 5 สี เหมือนที่พระนิกายเซ็นกินแต่ก็ไม่อยากให้ข้าวกล่องที่ส่งดูจืดชืดหรือน่าเบื่อ เธอจึงค่อยๆ ดัดแปลงเมนูต่างๆ ในน่ากินอยู่เสมอ จนตั้งชื่อใหม่ให้กับผลงานอาหารที่ตนเองและสามีรังสรรค์ขึ้นมาว่า "Neo Shojin Ryori" (นีโอ โชจิน เรียวริ) หรืออาหารสไตล์พระนิกายเซ็นยุคใหม่จากนั้น เหตุการณ์ที่อย่าว่าแต่ครอบครัวมากิโนะไม่คาดคิดเลย ทั้งโลกก็ไม่คาดคิดเหมือนกัน เมื่อญี่ปุ่นเกิดแผ่นดินไหวและสึนามิครั้งใหญ่ในปี ค.ศ.2011และผลกระทบที่น่ากลัวกว่าภัยธรรมชาติคือ การระเบิดของโรงไฟฟ้าพลังงานนิวเคลียร์ ที่เมืองโอคุมะ จ.ฟุกุชิมะ มีรายงานว่ามีการระเบิดของสารเคมีหลายครั้ง สร้างความเสียหายเป็นวงกว้าง สารกัมมันตรังสีเริ่มรั่วไหลออกสู่บรรยากาศและมหาสมุทรแปซิฟิก ทำให้ต้องมีการอพยพผู้คน และขยายเขตพื้นที่ห้ามเข้าเพิ่มเติมอีกเคโกะซังเล่าให้ฟังด้วยสีหน้าที่จริงจังและแววตาที่เห็นได้ชัดถึงความกังวล แม้ในขณะนั้นตัวเธอและครอบครัวจะอยู่ที่โอซากา และรับรู้ถึงแรงสั่นสะเทือนของแผ่นดินไหวระดับ 9 เธอบอกว่าเธอยังโชคดีที่ไม่ต้องเผชิญกับสึนามิ แต่สารกัมมันตรังสีที่ลอยจากโรงไฟฟ้าพลังงานนิวเคลียร์นั้น เธอไม่อาจคาดเดาได้เลยว่า มันจะลอยมาถึงบ้านเกิดของเธอหรือไม่ และเธอจะสามารถจัดการกับสิ่งที่เธอมองไม่เห็นได้ยังไงยูกิซังเสริมข้อมูลในการย้ายที่อยู่ครั้งใหญ่ของครอบครัวว่า ตัวเขาเองเมื่อ 20 กว่าปีก่อนเคยมา "เชียงใหม่" อยู่ครั้งหนึ่ง เป็นเมืองที่น่าอยู่ เรียบง่าย ผู้คนใจดี และที่จำได้ไม่ลืมเลยคือการได้ขี่ช้าง (ที่ญี่ปุ่น ไม่มีช้างที่เลี้ยงตามธรรมชาติ และมีไม่กี่เชือกอยู่แต่ในสวนสัตว์เท่านั้น) ส่วนเคโกะซัง "ไม่เคยมาเชียงใหม่เลย" จากสถานการณ์ที่ดูย่ำแย่ของญี่ปุ่นในครั้งนั้น มาจนถึงวันนี้ก็ครบ 10 ปีแล้วที่ครอบครัวมากิโนะย้ายถิ่นฐานมาเชียงใหม่ จากคนที่ไม่เคยรู้จักเลยว่าเชียงใหม่หน้าตาเป็นยังไง ภาษาไทยสักคำก็พูดไม่ได้แต่จนถึงทุกวันนี้ ไม่ใช่เพียงแค่ความเปลี่ยนแปลงที่เกิดขึ้นกับเชียงใหม่เท่านั้น มุมมองของครอบครัวมากิโนะที่มองเชียงใหม่ก็เปลี่ยนไปเช่นกันคำพูดที่ชอบพูดมากที่สุดคือ "คะป๋ง" (ครับผม) ยูกิซังผู้เป็นสามี พยายามพูดด้วยเสียงที่อยากอวดสกิลภาษาไทยตัวเองแต่ก็เจือด้วยสายตาที่เขินอายส่วนเคโกะซัง บอกว่าเธอชอบคำว่า "ทะมะชาด" (ธรรมชาติ) และเธอก็ยอมรับด้วยว่า คำพูดเธอก็ไม่ได้ทะมะชาดเลยสักนิด แต่ก็พยายามเรียนรู้ภาษาไทยมาโดยตลอด เพราะอยากสื่อสารความในใจด้วยภาษาของที่อยู่ใหม่ของเธอเองเมืองที่เปลี่ยนไป ถนนที่เปลี่ยนไป รถยนต์มีมากขึ้น ถึงอะไรหลายอย่างจะดูพัฒนาไปตามกาลเวลา แต่เชียงใหม่ก็ยังมีเสน่ห์ในตัวเอง ผู้คนที่น่ารัก ใจดี พร้อมให้ความช่วยเหลือ "ช่วยแบบไม่คิดเงินด้วยนะ" เคโกะซังย้ำประโยคนี้พร้อมรอยยิ้มที่ชื่นชมไม่ใช่แค่สีหน้าท่าทางแห่งความสุขที่ได้แบ่งปันมุมเล็กๆ ในชีวิต 10 ปีที่อยู่เชียงใหม่ของมากิโนะทั้ง 2 ให้กับทีมข่าวไทยพีบีเอสออนไลน์เท่านั้น แต่ยังเป็นพลังงานดีๆ ที่ทำให้ทุกคนในวงสัมภาษณ์มีรอยยิ้ม และชื่นชมกับมุมมองที่เปลี่ยนไปของทั้งคู่เช่นกันได้เวลาปิดร้านแล้ว และก็จบบทสัมภาษณ์พอดี แต่เคโกะซังบอกว่า รบกวนช่วยอยู่อีกสักครู่จะได้ไหม ช่วยกินอาหารสไตล์พระนิกายเซ็นยุคใหม่ ของที่ร้านหน่อย พร้อมกับให้พนักงานที่เป็นคนไทยที่ร้าน ยกมาเสิร์ฟและอธิบายรายละเอียดต่างๆ ของอาหารเหมือนเวลาที่เชฟตามร้านอาหารใหญ่ๆ เดินออกมาอธิบายที่มาที่ไปของวัถตุดิบชั้นเลิศที่นำมารังสรรค์เมนูอาหารแบบนั้นก็ไม่ผิดเพี้ยนเลยเชื่อว่าถ้า เชฟใหญ่ตัวจริงของร้านได้เป็นคนมาอธิบายเอง ก็คงจะสร้างความประทับใจให้ทั้ง 2 ฝ่ายไม่น้อย เพียงแต่ตอนนี้เชฟใหญ่ขอฝึกพูดภาษาไทยให้ทะมะชาดกว่านี้อีกนิดน่าจะดีกว่าพนักงานในร้านยกจานอาหาร 2 จานมาวางให้ และบอกว่าต้องวางจานมุมแบบนี้ เพราะจะพอดีกับสายตาของลูกค้า เหมือนเวลาเข้าห้างสรรพสินค้า ชั้นวางสินค้าที่อยู่ระดับสายตาคน จะมีราคาค่าเช่าที่ที่แพงกว่าชั้นบนหรือชั้นล่างสายตาคน เพราะมนุษย์จะมองสิ่งที่พอดีกับสายตาก่อนเป็นอันดับแรกส่วนเมนูอาหารมีอยู่ 5 เมนูที่หน้าตาไม่เหมือนกัน วางเรียงกันใน 1 จาน แต่รายละเอียดปลีกย่อยของทุกชิ้นต้องพูดว่า สุดยอด! ให้กับแนวความคิดในการรังสรรค์เมนูทั้งหมดทำมาจากเต้าหู้ ผัก และซอสสูตรพิเศษของทางร้าน เคโกะซังพยายามอธิบายว่า ในทุกๆ วันที่เปิดร้าน เธอจะคิดเมนูอาหารที่แทบจะไม่ซ้ำกันเลย เพราะไม่อยากให้ลูกค้าต้องกินอาหารที่ไร้เนื้อสัตว์แบบไม่อร่อย แต่ก็ยังคงไว้ซึ่งความดั้งเดิมในคอนเซปต์นิกายเซ็น "กินเพื่อสร้างความสมดุลให้กับร่างกาย"ในจานอาหารของเธอ จึงต้องมี 5 สี และ 5 รส ส่วนวัตถุดิบก็เลือกเอาตามฤดูกาล มาปรับเปลี่ยนเป็นเมนูใหม่ๆ ในทุกๆ วันปิดท้ายด้วยอาหารที่ทุกบ้านญี่ปุ่นต้องทำ "Onigiri" โอนิกิริ ข้าวปั้นห่อสาหร่ายทรงสามเหลี่ยม ครั้งนี้เคโกะซังเลือกใช้ข้าวไรซ์เบอร์รี่แทนข้าวขาวญี่ปุ่น สีสันสวยไปอีกแบบ มีรสเค็มๆ มันๆ ติดปลายลิ้นทุกคำที่กัดผ่านสาหร่ายแผ่นโตที่ห่อไว้ อันที่จริงข้าวปั้นญี่ปุ่น ส่วนใหญ่แม่บ้านญี่ปุ่นจะทำเป็นอาหารที่ให้คนในครอบครัวพกติดตัวเอาไปกินนอกบ้านกลัวหิวระหว่างทางทำนองนั้นแต่ไม่ทันได้ออกจากร้าน ข้าวปั้นก็ถูกจัดการจนเรียบ อิ่มท้องและอิ่มใจกันทุกคน เป็นสิ่งปิดท้ายความละเอียดในการบริการด้วยหัวใจ ทักษะ ตะมุตะมิ คิขุ ของชาวอาทิตย์อุทัย กับสถานที่ที่เปลี่ยนไป เจียงใหม่เจ้า  อ่านข่าวเพิ่ม : เชียงใหม่ที่เปลี่ยนไปในจังหวะ "ต๊ะ ต่อน ยอน"วันนี้ที่ “กาดหลวง” ในวันที่เชียงใหม่ไม่เหมือนเดิมผู้ประกอบการโรงแรมขนาดเล็ก จ.เชียงใหม่ ร้องแก้ไข พ.ร.บ.โรงแรม
"Seatscape & Beyond" เก้าอี้สาธารณะ ฝีมือคนรุ่นใหม่ เพื่อเมืองที่ดีขึ้น|คนกรุงอาจคุ้นชินกับเก้าอี้สาธารณะที่ไม่กล้านั่ง แต่จะดีสักแค่ไหนถ้าคนรุ่นใหม่หันมาออกแบบเก้าอี้สาธารณะที่ดีไซน์สวยและเหมาะกับการใช้งาน เทศกาล Bangkok Design Week ปีนี้ มี 10 โมเดลฝีมือคนรุ่นใหม่มาตั้งโชว์ในป็อปสโตร์หน้า CEA ให้ได้ชมกันเก้าอี้-โต๊ะทรงแปลกตา ชิงช้าดีไซน์เก๋ ตั้งจัดโชว์เป็นตัวอย่างเฟอร์นิเจอร์สาธารณะอยู่หน้าสำนักงานส่งเสริมเศรษฐกิจสร้างสรรค์ (องค์การมหาชน) (CEA) หรืออาคารไปรษณีย์กลาง ย่านเจริญกรุง เป็นอีกกิมมิกสำคัญสำหรับงาน “เทศกาลงานออกแบบกรุงเทพฯ 2566” หรือ Bangkok Design Week 2023 ซึ่งในปีนี้มาในธีม “urban‘NICE’zation เมือง - มิตร - ดี” มีโจทย์หลัก คือ การออกแบบ "ทำเมืองให้ดีขึ้น" อย่างไร พร้อมทั้งสร้างแรงบันดาลใจและกระตุ้นให้ทุกคนมาร่วมกันพัฒนาให้กรุงเทพฯ​ ดีขึ้น  เมื่อก้าวเข้าไปในป็อปสโตร์ด้านในจะพบกับ 10 โมเดลผลงานเฟอร์นิเจอร์ที่ได้รับคัดเลือกจากโครงการประกวดแนวคิดเชิงทดลอง One Bangkok Urban Furniture Competition 2022 "Seatscape & Beyond" ที่เปิดพื้นที่นิสิต-นักศึกษาให้ได้ออกแบบที่นั่งสาธารณะ เพื่อยกระดับบริบทแวดล้อมของพื้นที่สาธารณะ กว่าจะเดินทางมาถึงวันนี้นิสิตและนักศึกษาทั้ง 10 ทีม ได้เข้ารับการเวิร์กช็อปจาก THINKK Studio นักออกแบบเฟอร์นิเจอมืออาชีพมานานกว่า 5 เดือน เพื่อเรียนรู้เครื่องมือ อุปกรณ์ วัสดุ ความรู้พื้นฐาน และประสบการณ์จากผู้เชี่ยวชาญ ให้ได้สร้างสรรค์ผลงานที่สมบูรณ์ออกมาในที่สุดทีม B3X 3 สาวจากคณะสถาปัตยกรรมศาสตร์และผังเมือง มหาวิทยาลัยธรรมศาสตร์ ที่ร่วมออกแบบเฟอร์นิเจอร์ในโครงการนี้บอกแนวคิดการออกแบบที่นั่งสาธารณะว่า มีการนำเส้นสายการดำเนินชีวิตของวัยรุ่น และออกแบบตัวลวดลายเก้าอี้ด้วยการทำแคมเปญผ่าน Story IG เพื่อเก็บข้อมูล แล้วนำมาแปลเป็นลวดลายบนตัวเฟอร์นิเจอร์ กลายเป็นผลงานสุดล้ำที่นำมาประกวดและโชว์ในวันนี้ขณะที่ "วิภพ มโนปัญจสิริ - กฤตธี วงศ์มณีโรจน์" ทีม For The Friend We Haven’t Met Yet นิสิตคณะสถาปัตยกรรมศาสตร์ ชั้นปีที่ 5 จุฬาลงกรณ์มหาวิทยาลัย ผู้ได้รับรางวัล 1st Best Performance Award ระบุว่า มีโอกาสเข้าร่วมโครงการในช่วงปิดเทอม ทำให้เข้าใจว่าการพัฒนาเฟอร์นิเจอร์สาธารณะ อาจไม่ใช่แค่ดีไซน์ แต่หมายถึงสเปซ จึงนำแนวคิดการนั่งล้อมวงของคนไทยมาประยุกต์ใช้กับผลงานที่ออกแบบ สำหรับโมเดลผลงานของนิสิตและนักศึกษาทั้ง 10 ทีมที่ได้รับคัดเลือกจากโครงการจะจัดแสดงที่ป็อปสโตร์อาคารไปรษณีย์กลางตั้งแต่วันนี้จนถึงวันที่ 12 ก.พ.2566 ในช่วงเทศกาล Bangkok Design Week 2023 และหลังจากนี้ผลงานของทุกทีมจะถูกนำไปสร้างเป็นเฟอร์นิเจอร์สาธารณะเพื่อใช้งานจริงโดยจะนำไปตั้งอยู่ในห้างสรรพสินค้าใหม่แห่งหนึ่งในกรุงเทพฯ เร็ว ๆ นี้ 
เช็กอิน! แสง-ไฟ-ดอกไม้หลากสี ใน  "Pak Khlong Pop-Up" 2023|เช็กอิน! แสง-ไฟ-ดอกไม้หลากสี ใน  "Pak Khlong Pop-Up" 2023 พบกับไฮไลต์ แสงดอกไม้หลากสีที่ระบายด้วยตัวเองสะท้อนพาดอาคารไปรษณียาคาร พื้นที่รกร้างที่ถูกแต่งแต้มสีสันด้วยดอกไม้ หรือจอสูง 4 เมตร บรรจุกลีบดอกไม้ดิจิทัล 50 ชนิดที่ขายในปากคลองตลาดให้ได้โปรยกันแสงดอกไม้หลากสี สะท้อนพาดผ่านอาคารไปรษณียาคาร เขตพระนคร กรุงเทพมหานคร เป็นหนึ่งในไฮไลต์งาน "Pak Khlong Pop-Up | Bangkok Flower Market Festival 2023" ของ Bangkok Desing Week 2023 ที่เปิดพื้นที่กิจกรรมให้ผู้คนได้มาร่วมระบายสีดอกไม้ ก่อนจะนำไปสแกน เพื่อผ่านเทคนิค Projection Mapping   ขยับไปไม่ถึง 100 เมตร พื้นที่รกร้างข้างอาคารไปรษณียาคารก็ถูกแต่งแต้มสีสันด้วยเทคโนโลยี Interactive Floor ให้บนพื้นที่มืดมิดเต็มไปด้วยใบไม้ และเมื่อผู้คนก้าวไปบนพื้นดอกไม้ชนิดต่าง ๆ ก็จะผุดและบานออกมาตามก้าวที่เดินไป อีกไฮไลต์ คือ จอสูง 4 เมตร ที่บรรจุกลีบดอกไม้ดิจิทัล 50 ชนิด ซึ่งเป็นดอกไม้ที่ขายอยู่ในปากคลองตลาด ให้ทุกคนได้ร่วมสนุกไปกับการโปรยดอกไม้หรือเดินหมุนตัวไปท่ามกลางกลีบดอกไม้ ด้วยเทคโนโลยี AR  ผศ.ดร.สุพิชชา โตวิวิชญ์ คณะสถาปัตยกรรมศาสตร์ มหาวิทยาลัยศิลปากร หนึ่งในผู้จัดกิจกรรม ให้สัมภาษณ์กับไทยพีบีเอสออนไลน์ว่า ย่านปากคลองตลาดเป็นหนึ่งในพื้นที่ซึ่งถูกจัดระเบียบทางเท้ามาหลายปี และในปีนี้เป็นปีแรกที่ก้าวเข้ามาสู่การเป็นย่านสร้างสรรค์ จึงได้มีการประสานเครือข่ายคนรุ่นใหม่เพื่อจัดกิจกรรมโดยใช้สื่อต่าง ๆ กระตุ้นให้ผู้คนรู้จักและเดินทางมาปากคลองตลาดมากขึ้นผศ.ดร.สุพิชชา ระบุอีกว่า เมืองต้องการอะไรสักอย่างที่จะเข้ามาแทรกแซงให้คนได้มีปฏิสัมพันธ์กับพื้นที่แบบใหม่ เพราะหากไม่มีอะไรแบบนี้ บางพื้นที่อาจถูกมองเป็นแค่ที่เปลี่ยว ไม่มีอะไร แต่เมื่อมีศิลปะเข้ามา คนก็จะรู้สึกว่าพิเศษ และอยากที่จะเดินทางมาเพื่อร่วมกิจกรรมนอกจากสื่อที่ใช้แสง ไฟ และเทคโนโลยีแล้ว ภายในงานยังมี Street gallery ขนาดย่อม บริเวณหน้าปากคลองตลาดฝั่งใกล้ธนาคารกรุงไทยด้วย โดยในจำนวนนี้ 20 ภาพเป็นผลงานของพนักงานร้านดอกไม้ในปากคลองตลาดที่ได้บันทึกความทรงจำช่วงโควิด-19 ในวันที่ไร้ผู้คนไว้มาจัดแสดงเป็นภาพเล่าเรื่องให้ทุกคนได้ชมกันด้วย บรรยากาศตั้งแต่ช่วง 17.00 น. ที่เต็มไปด้วยผู้คน 2 ฝั่งถนนในย่านปากคลองตลาด สะท้อนภาพเศรษฐกิจที่เริ่มมีความหวังหลังซบเซามานาน หนึ่งในกลุ่มผู้ร่วมเดินชมงาน Bangkok Desing Week 2023 ระบุว่า ปกติชอบเดินดูดอกไม้อยู่แล้ว แต่ครั้งนี้ตั้งใจมาเพื่อดูงานแสงและไฟ โดยเฉพาะสอดคล้องกับข้อมูลของทีมจัดงานที่พบว่า จากแบบสอบถามปีนี้ มีผู้ที่ไม่เคยมาปากคลองตลาด เดินทางมาเพื่อร่วมงานถึง 20% ซึ่งกลุ่มนี้อาจกลายเป็นลูกค้าใหม่ที่จะเข้ามาเพื่อกระตุ้นเศรษฐกิจย่านนี้ให้ดีขึ้น และเป็นโอกาสให้แม่ค้าได้ปรับตัวต้อนรับลูกค้ากลุ่มใหม่ ๆ ด้วยอย่างไรก็ตาม ผศ.ดร.สุพิชชา ทิ้งท้ายกับไทยพีบีเอสออนไลน์ว่า แม้กิจกรรม "Pak Khlong Pop-Up | Bangkok Flower Market Festival 2023" จะจัดแสดงถึงวันที่ 12 ก.พ.2566 แล้วต้องจบไป แต่ความสัมพันธ์ของผู้คนในชุมชนกับคนรุ่นใหม่จะยังคงอยู่เพื่อร่วมมือกันพัฒนาเมืองให้ดีขึ้นอย่างยั่งยืน อ่านข่าวที่เกี่ยวข้อง"Seatscape & Beyond" เก้าอี้สาธารณะ ฝีมือคนรุ่นใหม่ เพื่อเมืองที่ดีขึ้นเปลี่ยนห้างฯ ร้าง “นิวเวิลด์” เป็นนิทรรศการเล่าเรื่อง "บางลำพู" ผ่านแสง-เงา-เสียงเจ๋ง! แลกขยะเป็น​ "AriCoin" เหรียญดิจิทัลชาวอารีย์​ ใช้ซื้อของ-ร่วมเวิร์กช้อปได้ 
"ช่างภาพเข็นดอกไม้" แห่ง​ปากคลองตลาด โชว์ฝีมือในงาน Bangkok Design Week |จับรถเข็น-สะพายกล้อง​ ชวนคุยกับ "กอล์ฟ- สุเมธ​ บุญส่ง" จากเด็กขนดอกไม้สู่ช่างภาพแห่งปากคลองตลาด โชว์ฝีมือในงาน Bangkok Design Week​ 2023 ผลงานภาพถ่าย 20 ภาพของ "กอล์ฟ - สุเมธ​ บุญส่ง" พนักงานร้านขายดอกไม้ถูกตั้งจัดแสดงหน้าปากคลองตลาดฝั่งใกล้ธนาคารกรุงไทย เพื่อบอกเล่าเรื่องราวชีวิตผู้คนในย่านนี้ ผ่านงานเทศกาล Bangkok Design Week 2023 ราวกับเป็น street gallery ขนาดย่อม"กอล์ฟ - สุเมธ​" เดินเข้ามาพร้อมรอยยิ้มกว้าง ก่อนจะเริ่มแนะนำตัวกับไทยพีบีเอสออนไลน์ บอกเล่าเส้นทางก่อนจะกลายมาเป็นช่างภาพเข็นดอกไม้แห่งปากคลองตลาด หนุ่มคนนี้ เดินทางมาจาก จ.นครปฐม ตั้งแต่อายุ 18 ปี เพื่อหารายได้หลังเรียนจบ ม.6​ด้วยความรักในการถ่ายภาพ หลังจากทำงานได้ 3 ปี ก็ใช้เงินเดือนทั้งหมดที่มีซื้อกล้องตัวแรกเป็นของตัวเอง โดยมีนิตยสารกล้องและยูทูบเป็นครูในยามว่าง เพื่อเรียนรู้เทคนิคถ่ายภาพมือจับรถเข็นดอกไม้ ไหล่สะพายกล้องพร้อมเลนส์ กลายเป็นภาพจำที่ผู้คนในปากคลองตลาดเห็น "กอล์ฟ-สุเมธ" มาตลอด 10 ปี ทำให้ลูกค้างานเสริมส่วนใหญ่ เป็นพ่อค้า แม่ค้า จ้างไปถ่ายภาพ ทั้งพรีเวดดิ้ง ทำบุญบ้าน งานบวช งานอีเว้น และงานรับปริญญา แม้จะเป็นอาชีพเสริม แต่ลูกค้าที่เข้ามาจ้างงานไม่ใช่เล่น ๆ "กอล์ฟ-สุเมธ" จึงต้องจำกัดรับไม่เกินเดือนละ 5 งาน เพื่อใช้เวลาว่างทำงานเสริม และไม่ให้กระทบงานหลักในการขนและจัดดอกไม้ แต่ก็มีบางช่วงที่ต้องแขวนป้ายปิดรับงานจริงจังจากเด็กต่างจังหวัดที่มีกล้องเพียง 1 ตัว วันนี้ "กอล์ฟ-สุเมธ" กลายเป็นช่างภาพที่มีกล้อง 6-7 ตัว และมีเลนส์อีกกว่า 10 ตัว ขณะเดียวกันปากคลองตลาดที่เปลี่ยนไปตามกาลเวลาก็อยู่ในสายตาที่มองผ่านเลนส์ของเขามาตลอด ตั้งแต่ช่วงรุ่งเรืองที่ผู้คนแน่นสองข้างทาง ไปจนถึงช่วงที่ผู้คนเริ่มซาลงเพราะตลาดที่ผุดขึ้นใหม่ทุกวัน และถึงวันที่ไร้ผู้คนในช่วงโควิด-19    "กอล์ฟ-สุเมธ" ยอมรับว่า ดีใจและไม่เคยคิดว่าภาพที่ถ่ายในวันนั้น จะกลายมาเป็นส่วนหนึ่งของผลงานจัดแสดงใน Bangkok Design Week 2023 หลังได้รับการติดต่อจากทีมคณะสถาปัตยกรรมศาสตร์ มหาวิทยาลัยศิลปากร จึงตอบตกลงทันที และคิดว่านี่เป็นอีกก้าวสำคัญของความฝันในฐานะช่างภาพคนหนึ่งช่างภาพเข็นดอกไม้ ทิ้งท้ายกับไทยพีบีเอสออนไลน์ว่า แม้งานถ่ายภาพจะเหนื่อยน้อยกว่า-รายได้ดีกว่า แต่ก็ยังอยากทำงานในร้านขายดอกไม้ที่ปากคลองตลาดต่อไปเรื่อย ๆ เพราะทั้งสองงาน คือ "งานที่เขารัก" และเป็นงานที่เลี้ยงชีพได้ งานหลักเงินเย็น งานเสริมเงินเพิ่มและได้ทำในสิ่งที่ชอบ ตอนนี้ชีวิตมีความสุขมาก ๆ แล้ว อ่านข่าวที่เกี่ยวข้อง"Seatscape & Beyond" เก้าอี้สาธารณะ ฝีมือคนรุ่นใหม่ เพื่อเมืองที่ดีขึ้นเปลี่ยนห้างฯ ร้าง “นิวเวิลด์” เป็นนิทรรศการเล่าเรื่อง "บางลำพู" ผ่านแสง-เงา-เสียงเจ๋ง! แลกขยะเป็น​ "AriCoin" เหรียญดิจิทัลชาวอารีย์​ ใช้ซื้อของ-ร่วมเวิร์กช้อปได้ 
ต๋ามฮีตโตยฮอยบนถนนสุดฮิป : นิมมานเหมินท์|ถ้าหันหน้าเข้าดอยสุเทพ จะมีถนนอยู่ 2 เส้นที่มุ่งตรงเข้าดอย เส้นหนึ่งคือ ถ.สุเทพ ส่วนอีกเส้นคือ ถ.ห้วยแก้ว ถนนทั้ง 2 เส้นถูกเชื่อมเข้าหากันด้วย ”ถ.นิมมานเหมินท์” จากการบริจาคที่ดินเพื่อสร้างมหาวิทยาลัยเชียงใหม่ของต้นตระกูลนิมมานเหมินท์ พื้นที่ว่างเปล่าถูกสร้างเป็นหมู่บ้านจัดสรรและมี ถ.นิมมานเหมินท์ ตัดผ่าน เป็นเส้นทางของความเจริญทางวัฒนธรรม เศรษฐกิจมาบรรจบกัน ขนาดของพื้นที่ที่ไม่ได้กว้างใหญ่ การจัดสรรแบบแปลนของพื้นที่ ที่มีซอยทะลุหากันได้ทั้งหมด จึงทำให้ นิมมานฯ ก่อร่างสร้างความเป็นชุมชนเล็กๆ ขึ้นมาด้วยเวลาไม่นาน และต่อยอด พัฒนาชุมชนมาอย่างต่อเนื่องเรื่อยมานิมมานเหมินท์เมื่อกว่า 30 ปีก่อน เป็นยุคแห่งความรุ่งเรืองของการทำศิลปะ มีศิลปินวาดเขียน สร้างสรรค์งานศิลปะมากมาย โดยเฉพาะ นิมมานเหมินท์ ซ.1 ที่ถือว่าเป็นหน้าบ้านของชุมชนนิมมานเหมินท์เหล่าศิลปินรวมตัวกันในซอย 1 จนวันหนึ่งเกิดการรวมกลุ่ม จัดแสดงผลงานทางศิลปะ “Nimmanhaemin Art & Design Promenade” หรืองาน NAP จนเป็นวัฒนธรรมอย่างหนึ่งของชุมชนนิมมานฯ ที่ต้องจัดงาน NAP ขึ้นทุกปีเมื่อเป็นที่รู้จักมากขึ้น “คน” ก็เริ่มเดินทางเข้ามามากขึ้น ธุรกิจต่างๆ ก็ตามมา เริ่มต้นจากธุรกิจร้านกาแฟที่ต่อยอดจากศิลปินบริเวณ ซ.1 ที่เปิดร้านเพื่อหารายได้เช่าที่เพื่อเปิดแกลอรี่แสดงผลงาน จนเป็นต้นแบบให้ผู้ประกอบการอีกมากมายที่ต้องการหารายได้อดีตเจ้าของร้านกาแฟที่เคยเปิดร้านบริเวณ นิมมานฯ ซ.1 เล่าย้อนอดีต ถึงความเปลี่ยนแปลงที่เกิดขึ้นในพื้นที่ซอยเล็กๆ ของชุมชนนิมมานฯเมื่อนิมมานฯ เริ่มโต คนในเมืองเชียงใหม่ก็เริ่มกระจายตัวเข้าสู่นิมมานฯ มากขึ้น ประกอบกับสถาบันการศึกษาที่อยู่บริเวณนั้นจำนวนมาก ถ.นิมมานเหมินท์ จึงกลายเป็นพื้นที่เศรษฐกิจขึ้นมา เสน่ห์ของชุมชนศิลปะเริ่มหายไป และถูกแทนที่ด้วยธุรกิจต่างๆยิ่งมีสถานบันเทิงมาเปิด ก็ยิ่งเป็นตัวกระตุ้นให้ นิมมานฯ ต้องทำงานแทบจะ 24 ชั่วโมง ผู้ประกอบการที่เช่าที่ ต้องหาทางให้ร้านเช่าของตัวเองทำเงินให้ได้มากที่สุด ไม่ใช่เพื่อรายได้ที่มากขึ้น แต่เพราะการแข่งขันที่เพิ่มขึ้นเสียมากกว่า “กลางวันเปิดคาเฟ่ กลางคืนเปิดผับบาร์”ในช่วง 10 ปีที่ผ่านมา ข้อมูลจากกรมธนารักษ์ ประเมินราคาที่ดินบริเวณนิมมานเหมินท์ ติด 1 ใน 5 ที่ดินที่แพงที่สุดของเชียงใหม่มาโดยตลอด ในปี พ.ศ.2562 ราคาที่ดินย่านนิมมานฯ อยู่ที่ ตารางวาละ 180,000 บาท หรือ ไร่ละ 72 ล้านบาทเห็นได้ชัดว่า การเปลี่ยนแปลงด้านเศรษฐกิจที่เกิดขึ้นในชุมชนแห่งนี้ ค่อยๆ กลืนกินเสน่ห์ของเมืองไป เจ้าของที่หลายคนเลือกจะเปลี่ยนบ้านให้เป็นร้าน ส่วนอีกหลายคนเลือกขายที่ทิ้งเพราะทนกับความหนาแน่นของนักท่องเที่ยวและร้านค้าละแวกใกล้เคียงไม่ไหว แต่ในขณะที่ผู้อยู่อาศัยแต่ดั้งเดิม ก็พยายามรวมตัวกัน ผลักดันให้มีการจัดระเบียบให้กับ นิมมานฯครั้งหนึ่งที่นักท่องเที่ยวเลือกมาเที่ยว นิมมานฯ เพราะอยากสัมผัสกับศิลปะล้านนาแต่ละยุคสมัย การถ่ายทอดเรื่องราวผ่านดนตรี ผืนผ้าใบ เสื้อผ้า และร้านกาแฟ แต่เมื่อกลุ่มทุนเข้ามา และเข้ามามากอย่างไม่มีอะไรปิดกั้น นิมมานฯ กลับสูญเสียเสน่ห์เหล่านั้นไปแทบทั้งสิ้น ไม่เฉพาะนักท่องเที่ยวที่มาแล้วจะไม่ได้เห็นความชีค ความฮิปสเตอร์ ที่เป็นเอกลักษณ์ของนิมมานฯ แต่ผู้ประกอบการเองที่ไม่ใช่คนในชุมชน หรือไม่ใช่คนในพื้นที่ ก็ไม่ได้สัมผัสหรือถ่ายทอดวิถีนิมมานฯ ได้อีกเช่นกันนิมมานฯ เองก็ไม่ต่างกับทุกที่ทั่วโลก ที่ได้รับผลกระทบจากโควิด-19 แทบทุกร้านในพื้นที่สุดชีคแห่งนี้ต้องปิดตัวลง ไม่มีใครคิดว่าชุมชนที่เปิดแทบจะ 24 ชั่วโมงจะกลายเป็นสถานที่ที่เงียบ ไร้ซึ่งผู้คนพลุกพล่านเดินไปมาเหมือนช่วงก่อนโควิด-19 จะแพร่ระบาด ผู้ประกอบการต่างบอกว่า หากเปรียบเทียบสมัยที่โควิด-19 ระบาดหนักก็เหมือนตัวเองนอนป่วยในห้อง ICU แบบที่ไม่มีหมอหรือพยาบาลมาช่วยแต่เมื่อทุกอย่างดีขึ้น หลายมาตรการคลายล็อก ประเทศเปิด นักท่องเที่ยวมา นิมมานฯ ตอนนี้เริ่มหายป่วย ดีขึ้นบ้างแล้วแม่ค้าร้านขนม ย่านนิมมานฯ คนหนึ่งอธิบายจนเห็นภาพชัดยิ่งกว่าตอนเชียงใหม่ไม่มี PM2.5 เสียอีกนิมมานเหมินท์ ในช่วงเปลี่ยนผ่าน เป็นสถานที่ที่ทำให้เห็นวัฒนธรรม เรื่องราวในอดีตของเชียงใหม่ที่ผ่านมา จากการบริจาคที่ดิน การพัฒนาพื้นที่ สู่การเป็นพื้นที่ศิลปะ สร้างวัฒนธรรม จนกระทั่งเป็นศูนย์กลางเศรษฐกิจของเชียงใหม่ปฏิเสธไม่ได้ว่าทุกวันที่ผ่านไป ย่อมมีการเปลี่ยนแปลงเกิดขึ้นทุกขณะ ครั้นจะบอกว่าการเปลี่ยนแปลงที่ทำให้ นิมมานฯ เปลี่ยนไป ผู้ร้ายคือกลุ่มทุนที่เข้ามาก็คงไม่ใช่เสียทีเดียว หากแต่ถ้ายังหวังให้นิมมานฯ คงเสน่ห์ของความเป็นถนนสุดฮิป ติดลมบนสถานที่ท่องเที่ยวของเชียงใหม่เหมือนช่วง 20-30 ปีก่อน ก็คงต้องช่วยปลุกเสน่ห์ที่ถูกกลืนไปของ “นิมมานเหมินท์” ให้กลับมา อ่านข่าวเพิ่ม : อดีต ปัจจุบัน อนาคต “ชุมชนล่ามช้าง” กับการอนุรักษ์ล้านนาวันนี้ที่ “กาดหลวง” ในวันที่เชียงใหม่ไม่เหมือนเดิมเชียงใหม่ที่เปลี่ยนไปในจังหวะ "ต๊ะ ต่อน ยอน"
“หนุ่มสาว” ตะลอนเที่ยว สะพายกล้อง - รับจ้างถ่ายรูป|เมื่อใจรักในการท่องเที่ยวที่มาพร้อมกับการถ่ายภาพ 2 หนุ่มสาวผู้หลงใหลในเสน่ห์กล้องฟิล์ม ลาออกจากงานประจำแบกกล้องคู่ใจตามล่าฝัน ปักหมุด "คลองแม่ข่า" จ.เชียงใหม่ รับจ้างถ่ายภาพเป็นรายได้ เช่นเดียวกันสาวน้อย นศ. ปี 1 บริการถ่ายภาพในราคาเบาๆ เติมเต็มประสบการณ์น้องแต๋ม และ น้องเฟิร์ส อายุ 30 ปี คู่รัก ที่รักในการถ่ายภาพ และรักในการท่องเที่ยวไปพร้อมๆ กัน ทั้งคู่ตัดสินใจลาออกจากงานประจำเพื่อค้นหาตัวเอง เพราะมองว่างานประจำทำให้รู้สึกล้า เครียด และไม่มีเวลาน้องแต๋มและน้องเฟิร์ส เป็นชาวเพชรบูรณ์ แบกเป้ตระเวนท่องเที่ยวพร้อมจักรยานยนต์คู่ใจ ไปมาแล้วหลายจังหวัดหลายภาค โดยทุนหลักในการเที่ยว คือการรับจ้างถ่ายภาพด้วยกล้องโพลารอยด์ทั้งคู่เลือกปักหมุดเชียงใหม่เป็นทริปแรก หลังจากโควิดคลี่คลาย และเลือกคลองแม่ข่าเป็นสถานที่รับจ้างถ่ายภาพ น้องแต๋ม เล่ากับไทยพีบีเอสออนไลน์ว่า เดินทางมาเชียงใหม่ ตั้งแต่ พ.ย.2565 เป็นช่วงหน้าหนาว จะมีนักท่องเที่ยวเยอะ และคาดว่าจะอยู่เชียงใหม่จนถึงสิ้นเดือน ก.พ.2566 ส่วนจะไปเที่ยวที่จังหวัดไหนต่อนั้น ก็ยังไม่ได้วางแพลนไว้โดยรับจ้างถ่ายภาพในราคาใบละ 59 บาท สำหรับกล้องโพลารอยด์มี 2 ตัว เป็นกล้องที่พ่อซื้อให้ 1 ตัว และเก็บเงินซื้อเองอีก 1 ตัวน้องเฟิร์ส เล่าเสริมว่า เทคนิคของการถ่ายภาพกล้องโพลารอยด์ คือเมื่อถ่ายเสร็จก็จะเก็บฟิล์มใส่กระเป๋ากางเกง เพราะจะทำให้ภาพชัดและสามารถเก็บได้เป็น 10 ปี และเหตุผลที่ชอบกล้องฟิล์มเพราะภาพที่ออกมามีเสน่ห์ มีความคลาสสิคอยู่ในนั้นภาพที่ได้จากกล้องโพลารอยด์ มีขนาดเล็กเก็บใส่เคสโทรศัพท์ กระเป๋าสตางค์เพื่อแทนใจได้ โดยลูกค้าส่วนใหญ่จะเป็นวัยรุ่นจนถึงวัยทำงานเช่นเดียวกับ ช่างภาพสาววัยรุ่นที่ปักหลัก คอยบริการถ่ายรูปนักท่องเที่ยวที่คลองแม่ข่า "น้องชล" หรือ น.ส.ชล ทางจ่าม อายุ 19 ปี นักศึกษาปี 1 มหาวิทยาลัยราชภัฏเชียงใหม่ โดยได้เริ่มรับจ้างถ่ายภาพตั้งแต่คลองแม่ข่าเริ่มเปิดเป็นแหล่งท่องเที่ยวน้องชลบอกถึงจุดเริ่มต้นของการรับจ้างถ่ายภาพ ว่า ช่วงมัธยมศึกษาตอนปลาย ได้เรียนถ่ายภาพและถ่ายวิดีโอ แต่มีความชอบและถนัดในภาพนิ่ง จึงอยากนำทักษะด้านการถ่ายภาพหาเงิน เพื่อช่วยแบ่งเบาภาระของครอบครัว และอยากซื้อในสิ่งที่อยากได้ โดยไม่ต้องรบกวนเงินพ่อแม่ ส่วนพ่อแม่เองก็ให้การสนับสนุนซึ่งมองว่าเป็นประสบการณ์กล้องที่ใช้ถ่ายรูปอยู่นี้ เป็นกล้องที่พ่อซื้อให้เป็นของขวัญตอนเข้ามหาวิทยาลัย และกำลังเก็บเงินเพื่อซื้อกล้องเพิ่มอีก 1 ตัวช่วงเย็นหลังเลิกเรียนของทุกวันน้องชลจะมานั่งพร้อมกับตั้งป้ายรับจ้างถ่ายภาพในราคา 30 ภาพ 100 บาท ที่คลองแม่ข่าแห่งนี้ ก่อนจะเก็บข้าวของประมาณ 2 ทุ่ม เดินทางกลับบ้านซึ่งอยู่ไม่ไกลมากนัก ในแต่ละวันก็จะมีลูกค้ามาใช้บริการ 4-5 คน รายได้ก็จะอยู่ที่วันละ 400-500 บาทส่วนภาพที่ถ่ายเสร็จก็จะผ่านการตกแต่ง และจะส่งให้ลูกค้าภายในคืนวันนั้นนอกจากนี้น้องชลรับถ่ายภาพนอกสถานที่ ไม่ว่าจะเป็นงานบวช งานบุญ งานต่างๆ ใน จ.เชียงใหม่ ส่วนในเรื่องของราคาก็จะอยู่ที่ 300-500 บาท ขึ้นอยู่กับจำนวนระยะเวลาชั่วโมงที่ลูกค้าต้องการ ด้วยราคาที่ตั้งไว้ไม่แพง เนื่องจากมองว่าเพื่อเป็นการฝึกทักษะด้านการถ่ายภาพ เก็บประสบการณ์ เก็บพอร์ตเก็บผลงาน และที่สำคัญได้ทำในสิ่งที่รักสำหรับ "คลองแม่ข่า" ถือเป็น 1 ใน 7 ชัยมงคล ประกอบในการสร้างเมืองเชียงใหม่ของพญามังรายใน พ.ศ.1839คลองแม่ข่าเป็นคูเมืองชั้นนอกที่โอบล้อมเมือง เป็นทางระบายน้ำล้นลงสู่แม่น้ำปิง และยังเป็นลำคลองสำคัญ แหล่งน้ำสะอาด เป็นแหล่งอาหาร เป็นเส้นทางสัญจรของชุมชนมาอย่างยาวนานจากการขยายตัวของชุมชน ทำให้น้ำในคลองเน่าเสีย หลายหน่วยงานได้ร่วมกันพัฒนาฟื้นฟูเพื่อพลิกฟื้นคืนชีวิตให้ "คลองแม่ข่า" ปัจจุบัน คลองสายเล็กๆ ระยะทาง 750 เมตร แห่งนี้ ได้รับการปรับปรุงภูมิทัศน์ จนเกิดความสวยงาม กลายเป็นแหล่งท่องเที่ยวแห่งใหม่สไตล์ญี่ปุ่น ที่เป็นหมุดหมายลำดับต้นๆ ของนักท่องเที่ยวที่ต้องแวะมาถ่ายรูปเช็กอินเมื่อมาเยือนเมืองเชียงใหม่"คลองแม่ข่า" มีร้านเยอะแยะมากมาย ไม่ว่าจะเป็นร้านขายของที่ระลึก เสื้อผ้า และยังมีร้านอาหาร เครื่องดื่ม ร้านขนม ที่พร้อมใจกันตกแต่งร้านและบ้านให้เป็นสไตล์ญี่ปุ่น โดยเปิดให้นักท่องเที่ยวได้เที่ยว เดินเล่น ถ่ายรูป ทุกวัน แต่ร้านค้าต่างจะเปิดขายกันเยอะในช่วงเสาร์ และ วันอาทิตย์ข่าวที่เกี่ยวข้อง : อดีต ปัจจุบัน อนาคต “ชุมชนล่ามช้าง” กับการอนุรักษ์ล้านนาวันนี้ที่ “กาดหลวง” ในวันที่เชียงใหม่ไม่เหมือนเดิมเชียงใหม่ที่เปลี่ยนไปในจังหวะ "ต๊ะ ต่อน ยอน"
เต้าหู้ยี้ปะป๊ากับน้ำเต้าหู้ลูกสาว : ส่งต่อความอร่อยดั้งเดิมบนช่วงเวลาที่ผ่านไป|ไม่จำเป็นเสมอไปที่ทุกอย่างต้องเปลี่ยนตามกาลเวลา หากแต่บางอย่างอาจเพิ่มขึ้นมา เช่น น้ำเต้าหู้ Have a nice bean ที่ทายาทรุ่นที่ 3 เล็งเห็นสิ่งที่เธอกินแทนน้ำตั้งแต่เด็ก ว่าสามารถนำมาต่อยอดจากเต้าหู้ยี้ห่อใบไผ่ของปะป๊าตัวเองได้    คำถามภาษาจีนแต้จิ๋วปนภาษาไทย และปนด้วยความห่วงใยเล็กๆ ของ ปะป๊าทวีผล พึ่งโพธิ์เจริญพันธ์ เจ้าของเต้าหู้ยี้ห่อใบไผ่ตราลูกโลก ที่ จ.เชียงใหม่ ที่เมื่อทีมงานไทยพีบีเอสออนไลน์ไปถึงช่วงเช้า ก็ถูกชวนกินข้าวต้มและกับข้าวอีก 2-3 อย่างบนโต๊ะ แล้วก็มีเต้าหู้ยี้อยู่ด้วยปะป๊าทวีผลเล่าด้วยอารมณ์ดี เหมือนคนแก่มีความสุขที่ได้เล่าเรื่องเก่าๆ ให้เด็กๆ ฟังว่า สมัยปะป๊าเป็นเด็กๆ สัก 10 ขวบหน่อยๆ ปะป๊าก็เริ่มเข้าสู่วงการอาหารดอง อย่างพวก เกี่ยมฉ่าย ขิงดอง ผักดอง เต้าหู้ยี้ เพราะที่บ้านสมัยอากงก็ทำโรงงานผักดองอยู่ก่อนแล้ว แต่ตอนนั้นก็เป็นแค่ “ลูกมือ” ช่วยหยิบจับสารพัดตามที่อากงบอก ร่วมกับพี่ชายอีก 2 คน ถ้านับจนถึงปัจจุบัน ก็สั่งสมประสบการณ์มากว่า 60 ปีแล้วปะป๊าเล่าให้ฟังปนเสียงหัวเราะปนเขินหน่อยๆเมื่อกาลเวลาเปลี่ยนไป แม้สูตรอาหารบางอย่างจะค่อยๆ เลือนลางตามไป แต่ที่จำสูตรได้แม่นและทำไม่ว่าจะกี่ครั้ง รสชาติก็ไม่เคยเปลี่ยนเลยก็คือ “เต้าหู้ยี้” เพราะขายดีมาตลอดและลูกค้าติดใจ เมื่อทีมข่าวขอให้ปะป๊าบอกสูตรให้หน่อย ปะป๊าบอกด้วยน้ำเสียงหัวเราะว่า "ป๊าไม่รู้" ป๊าก็สอนทุกคนด้วยการทำให้ดู ไม่เข้าใจตรงไหนก็ถาม แต่จะให้มาบอกว่า ชั่ง วัด ตวง เท่าไหร่ ปะป๊าบอกไม่ได้ดูไม่ใช่เรื่องง่ายบนเงื่อนไข เวลาที่เปลี่ยนไปกับรสชาติเต้าหู้ที่ไม่เปลี่ยนแปลง การจะทำอาหารให้มีรสชาติคงเดิมมาตลอดระยะเวลานานกว่า 60 ปี โดยที่ไม่มีตำราเขียนสัดส่วนสูตรอาหารไว้ และเป็นเพียงการบอกต่อกันสู่รุ่นต่อรุ่นแต่ปะป๊าทวีผลใช้ความชำนาญบวกกับใจที่รักในอาชีพ เติมด้วยความซื่อสัตย์กับลูกค้า ถึงทำให้เต้าหู้ยี้ห่อใบไผ่ เป็นอีก 1 อาหารจีนของคนเชียงใหม่ที่ยังคงได้รับความนิยมอย่างยาวนานจนถึงตอนนี้ฝน-รวิพร พึ่งโพธิ์เจริญพันธ์ เมื่อ 5-6 ปีก่อน เธอใช้ชีวิตเหมือนคนทั่วไป เรียนจบ ทำงาน ส่งเงินให้ที่บ้าน แต่จุดเปลี่ยนที่ทำให้ ลูกสาวโรงงานเต้าหู้ยี้ที่ตอนนั้นทำงานในวงการโฆษณา กลับมาต่อยอดสืบสานกิจการเต้าหู้ยี้ห่อใบไผ่ของปะป๊าทวีผล คือการที่เธออยากกลับมาใช้ชีวิตอยู่กับครอบครัว รวมถึงแรงยุจากเพื่อนๆ สมัยเรียนที่เชียงใหม่ด้วยในขั้นตอนกว่าจะได้เต้าหู้ยี้ จะต้องผ่านขั้นตอนของน้ำเต้าหู้มาก่อน คุณฝน เลือกตัดตอนเอาน้ำเต้าหู้นั้นมาแยกกากบรรจุลงขวด แล้วเติมฟองเต้าหู้สร้างความโดดเด่นเพิ่มให้กับแบรนด์ Have a nice bean ของตัวเองมันจะมีความยากในการสื่อสาร เพราะรุ่นปะป๊าจะไม่เข้าใจหรอกว่า คำว่าพรีออเดอร์ คืออะไรแม้ช่วงแรกจะเต็มไปด้วยเสียงคัดค้าน และกังวลว่าลูกสาวคนเดียวของบ้านที่เลือกทิ้งเงินเดือนเกือบ 6 หลัก มาเพื่อต่อยอดกิจการที่บ้าน จะไปรอดหรือไม่นั้น แต่ท้ายที่สุด คุณฝนก็สามารถพิสูจน์ให้ครอบครัวเห็นได้ว่า เธอสามารถสืบต่อกิจการนี้ได้ และพัฒนาต่อยอด นำสินค้าจากเต้าหู้ยี้กระป๋อง มาขยายเพิ่มเป็นน้ำเต้าหู้ ขนมปัง แซนวิช จนถึงโครงการเปิดร้านข้าวต้ม น้ำเต้าหู้ เพราะอยากทำร้านให้ผู้สูงอายุได้กิน มากกว่าจะเปิดร้าน Café ตามกระแสปัญหาคลาสสิกที่ทุกบ้านต้องเจอ ยิ่งถ้าหัวข้อเป็นเรื่องของ “การเปลี่ยนแปลง” จากสิ่งเดิมๆ ที่ทำมาร่วมครึ่งทศวรรษ ร่วมด้วยประสบการณ์ชีวิตที่ต่างกันเกือบ 30 ปี ของปะป๊าทวีผลกับลูกสาว เช่นการขายออนไลน์ การโฆษณาผ่านแพลตฟอร์มสื่อสังคมออนไลน์ต่างๆ ที่ปะป๊าบอกแค่ว่า “ปะป๊าไม่เข้าใจหรอก สมัยปะป๊ามีแค่ทีวีกับหนังสือพิมพ์”ความพยายามรักษามาตรฐานสินค้าด้วยการนำสัดส่วน ตัวเลข มาควบคุมของลูกสาว แต่ปะป๊าก็ยืนยันว่า “ต้องใช้ความชำนาญ ตวงกันเท่านั้นเท่านี้ ไม่ได้หรอก”แม้จุดมุ่งหมายคือ คุณภาพของสินค้าที่ดีที่เหมือนกัน แต่ระหว่างการเดินทางของ 2 พ่อลูกนี้ก็ไม่ได้เหมือนกันเสมอไปคุณฝน ยอมรับว่า เป็นเรื่องที่ยากเหมือนกัน กว่าจะทำให้ที่เจ้าของสูตรตัวจริงยอมรับและเข้าใจในวิถีการขายของที่เปลี่ยนไป ที่ต้องตอบรับกับความต้องการของคนในปัจจุบัน และที่สำคัญต้องตอบรับกับสุขภาพปะป๊าเจ้าของสูตรด้วยเช่นกันเธอถมช่องว่างเหล่านี้ด้วยการยังยอมให้ปะป๊าได้ทำในสิ่งเดิมๆ ที่ปะป๊ายืนหยัดว่าต้องเป็นแบบนี้ เท่าที่ปะป๊าพอทำได้ เพิ่มการสื่อสารกันให้มากขึ้น ไปจนถึงการเปิดโลกสมัยใหม่ให้ปะป๊าได้เห็นกรรมวิธีเดิมๆ ตั้งแต่สมัยปะป๊าเป็นวัยรุ่น ก็ค่อยๆ ถูกเปลี่ยนไปทีละนิด เพื่อทุ่นแรงปะป๊าในวัย 70 บวก ช่องทางการตลาดที่ขายตามตลาดเก่า คุณฝนก็พาปะป๊าไปเจอแก๊งเกษียณที่ เกษียณ Market เพื่อให้ปะป๊าได้เจอเพื่อนวัยเดียวกันในทุกๆ วันหยุดเสาร์-อาทิตย์ที่ 1 และ 3 ของแต่ละเดือนและพาปะป๊าไป Café Hopping มองกระป๋องเต้าหู้ยี้ห่อใบไผ่ของตัวเอง ผ่านร้านขายสินค้าเพื่อสุขภาพของเชียงใหม่ในยุค 2023สำนวนจีนบอกไว้ว่า “ลูกดีไม่ต้องมีมาก คนเดียวเทียบเท่าสิบคน” คงใช้เป็นข้อความสรุป สำหรับ คุณฝน-รวิพร ทายาทรุ่นที่ 3 เต้าหู้ยี้ห่อใบไผ่สู่น้ำเต้าหู้ Have a nice bean ที่พัฒนาต่อยอดสินค้าของครอบครัวบนความชำนาญแบบดั้งเดิมของปะป๊าทวีผล พึ่งโพธิ์เจริญพันธ์ ได้ดีเยี่ยมเลยจริงๆ
"เบตง" สีสันงดงาม ในงาน Amazing Betong Festival|สีสันแสงไฟถูกประดับประดาทั่วเมือง อ.เบตง จ.ยะลา ในค่ำคืนนี้ ซึ่งเป็นหนึ่งใน 4 กิจกรรมที่จัดขึ้นพร้อม ๆ กันในงาน Amazing Betong Festival ระหว่างวันที่ 9-19 ก.พ. โดยมีทั้งงานประดับประดาไฟทั่วเมืองกิจกรรมเทศกาลอาหารลิ้มรสของดีเมืองเบตง งาน OTOP Expo และกิจกรรมวิ่งเที่ยว ดื่ม กิน เช็คอิน @ เบตง ที่จัดพร้อม ๆ กัน ทำให้บรรยากาศในเมืองเบตงคึกคักอย่างมาก โรงแรมเกือบทุกแห่งถูกจองเต็มเกือบทั้งหมด ร้านอาหารก็เนืองแน่นไปด้วยผู้มาใช้บริการโดยเฉพาะในกิจกรรมเทศกาลอาหารลิ้มรสของดีเมืองเบตง ที่มีการนำอาหาร และผลไม้ประจำถิ่นในจังหวัดชายแดนภาคใต้ และต่างภูมิภาคมาจำหน่ายเพื่อให้นักท่องเที่ยว เช่น ส้มโชกุลเบตง หรือ ไก่กอและนอกจากนี้ภายในงานยังมีการสะท้อนภาพวัฒนธรรมการกิน และการเป็นอยู่ที่หลากหลายในสังคมพหุวัฒนธรรมในพื้นที่อย่างร้านจำหน่ายกุยช่ายฮาลาล ของนายมะกรี ยูโซ๊ะ เล่าว่า ได้แต่งงานกับภรรยาที่เป็นคนไทยเชื้อสายจีน และได้รับถ่ายทอดมาจากครอบครัวของภรรยาในการขนมกุยช่าย จึงนำมาดัดแปลงให้กลายเป็นขนมกุยช่ายฮาลาลด้านนายเอก ยังอภัย ณ สงขลา นายอำเภอเบตง จ.ยะลา กล่าวว่า การท่องเที่ยวที่คักคัก แต่ก็ได้ขอความร่วมมือผู้ประกอบการร้านอาหาร และโรงแรมที่พักต่าง ๆ ไม่ให้ฉวยโอกาสขึ้นราคา เพื่อรักษาภาพลักษณ์สถานที่ท่องเที่ยวของเบตงไว้ โดยคาดว่าจะมีเงินสะพัดในสัปดาห์เดียวหลายร้อยล้านบาท หลังจากเมื่อ 3 เดือนสุดท้ายสิ้นปี 2565 อำเภอเบตงมีรายได้เฉพาะนักท่องเที่ยวที่ผ่านด่านพรมแดนมากกว่า 300 ล้านบาท
มอง “เชียงใหม่” 700 กว่าปี ด้วยสายตานักประวัติศาสตร์-สถาปัตย์|เยือนเมืองเหนือ พูดคุยกับนักประวัติศาสตร์เกี่ยวกับสถาปัตยกรรมในเมืองเชียงใหม่ ตึกรามบ้านช่องสไตล์ล้านนาและการเข้ามาของวัฒนธรรมต่างถิ่นมองเมืองเชียงใหม่ที่มีอายุ 700 กว่าปี ดูเหมือนยาวนานและเปลี่ยนผ่านมาหลายยุคสมัย ทั้งเศรษฐกิจ การเมือง การปกครอง ชุมชน ผู้คน สถาปัตยกรรม ฯลฯการเปลี่ยนผ่านของยุคสมัยที่มีผู้คน ชุมชน ขับเคลื่อนความเป็นเมืองที่มีสถาปัตยกรรม เป็นที่พักอาศัย วัดวาอาราม คุ้มบ้านเจ้าเรือนทั้งหลาย ต่างสะท้อนออกมาถึงแต่ละช่วงเวลา“รศ.ดร.ชาญณรงค์ ศรีสุวรรณ” อาจารย์คณะสถาปัตยกรรมศาสตร์ มหาวิทยาลัยเชียงใหม่ ผู้เชี่ยวชาญทางด้านประวัติศาสตร์ สถาปัตยกรรมและการอนุรักษ์เมือง เล่าให้ฟังว่า งานสถาปัตยกรรมล้านนาแบ่งเป็นหลายกลุ่ม หลัก ๆ คือ บ้าน วัด วัง ล้วนเป็นองค์ประกอบของเมือง เป็นส่วนหนึ่งที่ผสมผสานกัน ปัจจุบันวังหายไป บริบทของสังคมเปลี่ยนไป แต่บ้านยังอยู่ เปลี่ยนหน้าที่ใช้สอย ส่วนวัดก็ยังอยู่ ใช้ประกอบพิธีกรรมรศ.ดร.ชาญณรงค์ ศรีสุวรรณรศ.ดร.ชาญณรงค์ ศรีสุวรรณคาแร็กเตอร์ของสถาปัตยกรรมล้านนา เป็นงานสถาปัตยกรรมที่มีอัตลักษณ์ ไม่ได้ยิ่งใหญ่เมื่อเทียบกับสถาปัตยกรรมตะวันตก หรือภูมิภาคอื่น ๆ ในโลก เป็นสถาปัตยกรรมที่อ่อนน้อมถ่อมตนกับธรรมชาติ อยู่ร่วมกับสิ่งแวดล้อม ใช้วัสดุที่พบเห็นในสภาพแวดล้อม บ้านเรือนของคนในอดีตจึงใช้ไม้เป็นหลักดร.ชาญณรงค์ เล่าต่อว่า ช่วงที่มีคนชาติตะวันตกเข้ามา โดยเฉพาะหลังรัชกาลที่ 5 เป็นต้นไป เรามีสัมปทานป่าไม้ให้กับอังกฤษ ซึ่งอังกฤษได้นำเทคโนโลยีเกี่ยวกับการก่อสร้างเข้ามาด้วย ไม่ว่าจะเป็นการก่ออิฐขนาดใหญ่ ทำโค้ง ทำลวดลายตกแต่งอย่างฝรั่ง เช่น คุมเจ้าบุรีรัตน์ (มหาอินทร์) เป็นตัวอย่างหนึ่งที่ผสมผสานกัน      “สถาปัตยกรรมล้านนาผสมผสานกัน กลายเป็นสถาปัตยกรรมอีกยุคหนึ่ง เริ่มต้นสถาปัตยกรรมของล้านนาเป็นไม้ พัฒนาการขึ้นโดยผสมผสานเทคโนโลยีที่เข้ามาจากพม่า จีน ตะวันตก และอนาคตเชื่อว่าจะมีเทคโนโลยีสมัยใหม่เข้ามา”เป็นเรื่องปกติที่เมืองกับสถาปัตยกรรมจะต้องเป็นพลวัต เมื่อเทคโนโลยี บริบทสังคมและผู้คนเปลี่ยน ที่สำคัญรสนิยมคนเปลี่ยน สถาปัตยกรรมก็ปรับเปลี่ยนไปด้วยพระธาตุเจดีย์หลวง ภายในวัดเจดีย์หลวงวรวิหารพระธาตุเจดีย์หลวง ภายในวัดเจดีย์หลวงวรวิหารดร.ชาญณรงค์ กล่าวว่า ยุคแรกของเมืองเชียงใหม่ รับวัฒนธรรมมาจากพม่า พุกาม โดยเฉพาะสกุลช่างต่าง ๆ ที่เข้ามาทำงานศาสนา งานตกแต่ง งานปูนปั้นถัดมาในยุคของล้านนาที่เป็นยุคทอง รับวัฒนธรรมจากสุโขทัย พร้อมกับศาสนาแบบลังกาวงศ์ ต่อมารับวัฒนธรรมจากจีน ทั้งเรื่องลวดลาย เครื่องถ้วย ไม้แกะ รวมถึงนวัตกรรมเทคโนโลยีต่าง ๆเมื่อรถไฟเข้าถึง เทคโนโลยีสมัยใหม่อย่างคอนกรีต เหล็กดัด ก็เข้ามา จากนั้นก็รับวัฒนธรรมจากตะวันตก ยุควิคตอเรีย โดยจะพบว่ามีงานสถาปัตยกรรมแบบขนมปังขิงเพราะฉะนั้น เชียงใหม่มีการผสมผสานและกลายเป็นคาแรกเตอร์ เช่น คุมเจ้าบุรีรัตน์ (มหาอินทร์) เป็นอาคารอายุ 130 ปี ปัจจุบันเป็นศูนย์สถาปัตยกรรมล้านนา เป็นตัวอย่างของการผสมผสานระหว่างงานสถาปัตยกรรมตะวันตกแบบวิกตอเรีย เรือนล้านนา และโครงสร้างหลังคาแบบฝรั่งคุมเจ้าบุรีรัตน์ (มหาอินทร์)คุมเจ้าบุรีรัตน์ (มหาอินทร์)งานสถาปัตยกรรมเดิมถูกปรับเปลี่ยน เมื่อบริบทสังคมเปลี่ยน ผู้คนเปลี่ยนและวิถีชีวิตของคนเปลี่ยน “ดร.ชาญณรรงค์” ยกตัวอย่าง เรือนไทยล้านนา เรือนกาแล ยกใต้ถุนสูง เป็นเรือนที่เปิดโล่ง      “ถึงเวลาหนึ่งเราจำเป็นต้องใช้วิถีชีวิตแบบใหม่ บ้านต้องมีเฟอร์นิเจอร์แบบจีนแบบฝรั่ง ต้องมีมุ้งลวด มีที่จอดรถ ใต้ถุนที่เคยจอดเกวียนก็ไม่ถูกใช้ เพราะฉะนั้นบ้านร่วมสมัยบางช่วงไม่ได้หายไป แต่ก่ออิฐปิดเพื่อใช้ประโยชน์ใต้ถุนเรือน จากเคยจอดเกวียนกลายเป็นจอดรถยนต์ ข้างบนเรือนที่เคยเปิดโล่งก็ใส่มุ้งลวด มันไม่ได้หายไป แต่ถูกปรับเปลี่ยน”ยกเว้นบางครอบครัวที่บ้านเรือนมีสมาชิกน้อย ลูกหลานออกไปทำงานที่อื่น เหลือแต่คนแก่ เมื่อคนแก่ตายไปมีทางเลือกอยู่ 2 ทาง ปล่อยทิ้งร้าง หรือ ถวายให้กับวัด ปรากฏการณ์นี้เคยเกิดขึ้นมาตลอด โดยเฉพาะบ้านเรือนของเจ้านาย คุ้มเจ้านาย เมื่อเจ้าของเรือนตายไป ลูกหลานไม่อยากอยู่ก็ถวายให้วัดส่วนเรือนที่ถูกทิ้งร้าง อาจเป็นเพราะปัญญาเศรษฐกิจ ขณะเดียวกัน “เชียงใหม่” ถูกรื้อฟื้นด้วยเศรษฐกิจการท่องเที่ยว ลูกหลานที่มองเห็นศักยภาพของเรือนเหล่านั้น เห็นตัวอย่างจากที่ต่าง ๆ ทั่วโลก ก็กลับมาบูรณะใหม่ ซึ่งเป็นเรื่องดี เพราะอาคารที่ไม่ได้ถูกใช้ประโยชน์และถูกทิ้งร้าง ท้ายที่สุดจะผุพังไปตามกาลเวลาหุ่นจำลอง เรือนกาแล (พญาวงศ์)หุ่นจำลอง เรือนกาแล (พญาวงศ์)ดร.ชาญณรงค์ กล่าวว่า อยู่ที่การใช้และการออกแบบ เชื่อว่าเป็นหน้าที่ของสถาปนิกและนักออกแบบด้วยว่า ทำอย่างไรถึงจะคงไว้ซึ่งรูปแบบและจิตวิญญาณของงานสถาปัตยกรรม สำคัญที่สุดคือ ตัวงานสถาปัตยกรรมมีอัตลักษณ์และคาแรกเตอร์ จะสามารถหยิบยกและคงอัตลักษณ์เหล่านั้นไว้ได้อย่างไรถ้าอาคารหลังหนึ่งถูกปรับเปลี่ยนไป ใช้สอยจนไม่เห็นร่องรอยที่เป็นอัตลักษณ์และจิตวิญญาณของตัวงานสถาปัตยกรรมนั้น ก็ถือว่าเราใช้ประโยชน์และคงอัตลักษณ์ไว้ได้ไม่เต็มที่แต่สถาปนิกรุ่นใหม่ถือว่าเก่ง มีหลายอาคารที่ออกแบบได้ดี เก็บคาแรกเตอร์และอัตลักษณ์ของอาคารเหล่านั้นไว้ให้คนได้ชื่นชมการรีโนเวทและปรับปรุงอาคาร ประวัติศาสตร์และการศึกษาเรื่องราวของอาคารเหล่านั้นเป็นเรื่องสำคัญ จับคาแรกเตอร์ออกมา แล้วปรับปรุงให้สอดคล้องกับวิถีชีวิตและฟังก์ชันใหม่ตึกเก่าตรงข้ามวัดอุปคุตตึกเก่าตรงข้ามวัดอุปคุตผู้เชี่ยวชาญทางด้านประวัติศาสตร์ บอกว่า สถาปัตยกรรมมีพัฒนาการไปตามช่วงระยะเวลา ซึ่งความเปลี่ยนแปลงนั้นมี Criteria หรือกฎเกณฑ์ของมัน สำคัญคือวิถีชีวิต ผู้คน บริบทของสังคม เทคโนโลยี เป็นตัวกำหนดและเป็นกฎเกณฑ์สำคัญที่ทำให้สถาปัตยกรรมเปลี่ยนไปถามว่าผิดไหมที่งานสถาปัตยกรรมเดิมจะเปลี่ยน มันไม่ผิด เป็นพัฒนาการปกติ ขึ้นอยู่กับว่าเราจะใช้สถาปัตยกรรมที่พัฒนาการใหม่ให้สอดคล้องกับวิถีชีวิตอย่างไรคำถามสำคัญไม่ได้อยู่ที่ว่า สถาปัตยกรรมจะพัฒนาการและสร้างนวัตกรรมอย่างไร แต่คำถามที่ถูกต้องก็คือ คนจะอยู่ร่วมกับสถาปัตยกรรมนั้นได้อย่างไร ในบริบทของสังคมและสิ่งแวดล้อม      “เชียงใหม่ เป็นเมืองมหัศจรรย์ มีลักษณะเฉพาะไม่เหมือนใคร เป็นเมืองที่มีทั้งรับ แลก ปรับเปลี่ยน และต่อต้านมาโดยตลอด สิ่งที่ดีของเมืองเชียงใหม่คือการรับสิ่งดีนำมาใช้ปรับปรุง อะไรไม่ดีถูกเลือกสรรแล้วหายไปในที่สุด สถาปัตยกรรมก็เหมือนกัน แต่ละยุค แต่ละสมัย มีการรับ แลก เปลี่ยนและปรับปรุงให้สอดคล้องกับวิถีชีวิต”ดร.ชาญณรงค์ เชื่อว่า เมื่อใดก็ตามที่เมืองยังมีชีวิต เมืองยังมีจิตวิญญาณ การรับงานสถาปัตยกรรมแบบใหม่ ๆ เข้ามา ย่อมมีโอกาส ถ้าเมืองเชียงใหม่ยังมีผู้คน มีผู้รู้ เชื่อว่าจะเลือกรับในสิ่งที่ดี เพื่อให้เมืองอยู่ได้กับงานสถาปัตยกรรม อยู่ได้กับจิตวิญญาณที่เป็นวัฒนธรรมและความเป็นอยู่ของคนเชียงใหม่เองตึกเก่าย่านท่าแพตึกเก่าย่านท่าแพเราถาม ดร.ชาญณรงค์ ในฐานะที่เป็นอาจารย์สอนสถาปัตยกรรมและเป็นนักประวัติศาสตร์ สอนเด็กรุ่นใหม่อย่างไร สอนอะไร แล้วเด็กสมัยนี้ต้องรู้อะไรอาจารย์คณะสถาปัตยกรรมศาสตร์ กล่าวว่า คณะสถาปัตยกรรม มหาวิทยาลัยเชียงใหม่ ทุกหลักสูตรจะมีวิชาที่เกี่ยวกับประวัติศาสตร์และการอนุรักษ์สถาปัตยกรรมการไม่รู้จักประวัติศาสตร์ของตัวเอง หมายความว่าเขาไม่ได้เรียนรู้สิ่งที่ดี หรือสิ่งที่ผิดพลาดในอดีตมาก่อน เพราะฉะนั้นคณะฯ จะบ่มเพาะสถาปนิกรุ่นใหม่ให้ทำความเข้าใจประวัติศาสตร์และการอนุรักษ์ คุณค่างานสถาปัตยกรรม ไม่ใช่คุณค่าเฉพาะกายภาพที่เห็นหรือจับต้องได้เท่านั้น แต่สิ่งที่อยู่ภายใต้สิ่งที่จับต้องได้ คือจิตวิญญาณของสถาปัตยกรรมจิตวิญญาณ คือวิถีชีวิตของผู้คนที่อาศัยอยู่ข้างใน วัฒนธรรมประเพณีที่หล่อหลอมทั้งในมุมของตัวอาคาร สภาพแวดล้อมด้านนอก ภูมิทัศน์และภาพกว้างของเมืองที่สถาปัตยกรรมตั้งอยู่ สิ่งสำคัญที่สุด คือ สถาปัตยกรรมจะอยู่ร่วมกับบริบทได้อย่างสมดุลอย่างไรต่างหากนั่นหมายความว่า พระองค์ตั้งเป้าไว้แล้วว่าเมืองนี้ต้องมีชีวิต มีชีวิตที่ผสมผสานทั้งสิ่งแวดล้อม ผู้คน รวมถึงงานสถาปัตยกรรม เพราะฉะนั้นอนาคตสถาปัตยกรรมจะอยู่กับเมืองอย่างสมดุลได้อย่างไร ให้สมกับสิ่งที่พญามังรายวางนโยบายไว้ตั้งแต่อดีตผังสร้างบ้านแปงเมือง “เชียงใหม่”ผังสร้างบ้านแปงเมือง “เชียงใหม่”ผู้เชี่ยวชาญทางด้านประวัติศาสตร์ สถาปัตยกรรมและการอนุรักษ์เมือง สะท้อนว่า เมืองเชียงใหม่ สิ่งดีคือเรื่องจิตวิญญาณของเมือง วัฒนธรรมประเพณีที่ยังคงอยู่และผู้คนเข้มแข็ง ช่วยเป็นหูเป็นตาปรับเปลี่ยนทั้งกายภาพ สิ่งแวดล้อมและสืบสานวัฒนธรรมแต่ที่ต้องเดินหน้าต่อคือ เรื่องการจัดการ โครงสร้างพื้นฐาน ระบบขนส่งมวลชน อนาคตหากปักธงให้กับเมืองว่าจะไปในทิศทางไหน ก็จะชัดขึ้นเมืองเชียงใหม่มีทิศทางไม่กี่ทิศทาง เราเคลื่อนได้ด้วยวัฒนธรรม การท่องเที่ยว แต่จะใช้การท่องเที่ยวเป็นทุนวัฒนธรรมอย่างลงตัวได้อย่างไรข่าวที่เกี่ยวข้องอดีต ปัจจุบัน อนาคต “ชุมชนล่ามช้าง” กับการอนุรักษ์ล้านนา“วัดต้นเกว๋น” ต้นแบบอนุรักษ์อาคารสถาปัตยกรรมล้านนาวันนี้ที่ “กาดหลวง” ในวันที่เชียงใหม่ไม่เหมือนเดิมต๋ามฮีตโตยฮอยบนถนนสุดฮิป : นิมมานเหมินท์
"ผ้าทอกะเหรี่ยง" บ้านหล่ายแก้ว ดีไซน์ใหม่บนขนบเดิม|ดีไซน์ "ผ้าทอกะเหรี่ยง" จากวิถีชาติพันธุ์สู่ความทันสมัย และเส้นใยผ้าที่ทำให้ "บางคน" ได้รู้จักตัวเองคำขาดจากพ่อถึงลูกสาว "จิตต์ปภัสร์ ปู่เป็ด" หรือ "จ๊ะจ๋า" กะเหรี่ยงโผล่งบ้านหล่ายแก้ว อ.ดอยเต่า จ.เชียงใหม่จ๊ะจ๋า คือคนรุ่นใหม่ที่สานต่อผ้าทอกะเหรี่ยงจากพ่อ ผู้เห็นคุณค่าของผ้าที่บรรพบุรุษถักทอ ส่งต่อรุ่นลูกที่ต่อยอดดีไซน์ให้ทันสมัย"ทอผ้า" เป็นวิถีคนกะเหรี่ยง ทำเองทุกขั้นตอนตั้งแต่ปลูกฝ้าย อีดฝ้ายเอาเมล็ดออก ตีให้ฟู ปั่นเป็นเส้นด้าย ยอมสีและทอเอกลักษณ์ผ้าทอดอยเต่าคือการย้อมสีธรรมชาติ สีเหลืองได้จากใบมะม่วง สีน้ำตาลจากเปลือกไม้ประดู่ สีเทาจากมะเกลือ สีฟ้าจากครามหรือฮ่อม สีชมพูจากรากไม้สล้าง รากไม้ที่เป็นสีเหลือง แต่ย้อมออกมาได้ "สีชมพู" มีเฉพาะที่ดอยเต่าเท่านั้นส่วนการทำ "ลายจก" คนทอผ้าบ้านหล่ายแก้วไม่ใช้การปัก แต่ใช้นิ้วจกไปทีละเส้นปี 2537 พ่อของจ๊ะจ๋า จัดการรวมพลคนในหมู่บ้านให้มาทอผ้าด้วยกัน เป็นต้นกำเนิดของกลุ่มทอผ้ากะเหรี่ยงบ้านหล่ายแก้ว เพราะการทอผ้าเป็นวิถีชีวิตของย่ายาย ถ้าไม่ทำ ใครจะรู้จักผ้าทอกะเหรี่ยงหล่ายแก้ว ใครจะรู้ว่าลายจกมาจากดอยเต่า นี่คือสิ่งที่พ่อมองเห็นและลงมือทำจ๊ะจ๋า เล่าถึงจุดเริ่มต้นเมื่อก่อนชาวบ้านช่วยกันทอผ้ากว่าร้อยครัวเรือน หลัง ๆ เหลือคนทอไม่ถึง 30 คน แต่เมื่อจ๊ะจ๋ามาร่วมวง ออกแบบผ้าทอหล่ายแก้วให้ทันสมัย ตั้งขายในตัวเมืองเชียงใหม่ รวมถึงช่องทางออนไลน์ลูกค้าถูกใจ สั่งออเดอร์เข้ามา จึงทำให้ทุกคนที่เคยทอผ้ากลับมาทั้งหมด เพราะมีรายได้กระจายในหมู่บ้านเด็ก ๆ รุ่นใหม่บนดอยเต่าช่วยกันรักษาภูมิปัญญา เขาเห็นแม่ทำ ก็อยากทำเหมือนแม่ ในหมู่บ้านยังมีศูนย์การเรียนรู้วัฒนธรรมผ้าทอกะเหรี่ยง ทุกคนมาทำกิจกรรมร่วมกัน ให้ความรู้กับเด็ก ได้ศึกษา สืบสานและสร้างอาชีพด้วยงานถนัดอยากให้ผ้าทอติดตลาด ก็ต้องดีไซน์ให้ทันสมัย เสื้อคอกว้าง แขนกุด สายเดี่ยว ไม่ถูกใจพ่อและคนทอที่บ้านหล่ายแก้ว ยิ่งไปกว่านั้น การนำผ้าซิ่นมาทำเป็นหมวก ตามความเชื่อเป็นเรื่องที่ไม่ควรทำและทำไม่ได้ผ้าซิ่นหรือผ้าถุง เป็นของใช้กับส่วนล่างของร่างกาย เอามาใส่ที่หัวไม่ได้ตามความเชื่อ ทุกวันนี้ "จ๊ะจ๋า" ยอมถอย ไม่เอาผ้าซิ่นมาทำเป็นหมวก แม้แต่ "เสื้อลายกายกอง" ที่ผู้หญิงกะเหรี่ยงโผล่งใช้ในพิธีกรรมแต่งงาน เคยเอามาทำเป็นกางเกงไว้ที่ปลายขา ก็โดนดุว่าทำไม่ได้ เพราะมันเป็นของที่ใส่ข้างบน แต่กลับเอามาไว้ข้างล่างส่วนสายเดี่ยว แขนกุดและเสื้อคอกว้าง แม้ตอนแรกถูกติงว่าโป๊เกินไป แต่เมื่อเอาไปวางขายคนก็สนใจหาลูกค้าใหม่ไม่ใช่เรื่องยาก แต่จะทำอย่างไรที่จะรักษาลูกค้าเก่าไว้ให้นาน"จ๊ะจ๋า" ตั้งใจให้ผ้าทอกะเหรี่ยงบ้านหล่ายแก้วไปไกลกว่าเดิม ดีกว่าเดิม โดยจะค่อย ๆ ปรับปรุงและพัฒนาให้ดีขึ้นเรื่อย ๆ ส่วนคนทอต้องมีอาชีพและมีรายได้มั่นคง จึงต้องหาทางที่ทำให้ได้ลูกค้าประจำตอนนี้ลูกค้า "ผ้าทอกะเหรี่ยงบ้านหล่ายแก้ว" มีทั้งคนไทยที่แวะเวียนไปซื้อ คนจีนที่ซื้อสินค้าราว 30 ชิ้นต่อสัปดาห์ ส่วนออสเตรเลียสั่งออเดอร์ปลอกหมอนเดือนละครั้ง อเมริกาสั่งปีละครั้ง ซึ่งต้องส่งออกให้เขาทุกปีจำนวน 300-400 ใบ(ฝากร้าน) ผ้าทอกระเหรี่ยงบ้านหล่ายแก้ว ตั้งร้านขายอยู่ที่ "ตลาดนัดจริงใจ" ไม่ไกลจากตัวเมืองเชียงใหม่ ทุกวันเสาร์-อาทิตย์ ตั้งแต่เวลา 06.00-14.00 น. และเฟซบุ๊ก Karen Weaving Doi Tao"กะเหรี่ยง" เป็นกลุ่มชาติพันธุ์ในภาคเหนือและภาคตะวันตก 15 จังหวัด มีภาษา มีเครื่องแต่งกายเป็นเอกลักษณ์ แม้อดีตจะอยู่ในบางท้องถิ่น แต่ปัจจุบันใช้ชีวิตทั้งในท้องถิ่นและในเมือง"ศิรินภา พลอยกัลยา" หรือ "เบล" หญิงชาวกะเหรี่ยงโผล่งวัย 33 ปี อาศัยอยู่กับคนเมืองและใช้ชีวิตในเมืองใหญ่ ตอนนี้มาช่วยจ๊ะจ๋าขายผ้าทอ พร้อมอาชีพนวดอิสระหญิงคนนี้เคยหันหลังให้กับรากเหง้าของตัวเอง เพราะถูกเพื่อนที่โรงเรียนเหยียดเรื่องชาติพันธุ์ พูดไม่ชัด มีกลิ่นสาบเหม็นเหมือนไม่อาบน้ำ กลายเป็นความอับอายและไม่กล้าบอกใครว่าเป็นกะเหรี่ยงเบลบอกกับตัวเองเสมอว่า "ฉันต้องเป็นคนกะเหรี่ยงที่พูดไทยกลางได้ชัดเจน" เพราะเหมือนเป็นการหนีออกมาจากตรงนั้นแต่สิ่งที่ทำให้เบลหันกลับหาความเป็นกะเหรี่ยง คือคำพูดของครูที่เปลี่ยนทัศนะคติ "เราเป็นคนกะเหรี่ยง ถ้าไม่พูดกะเหรี่ยงแล้วใครจะพูด ถ้าไม่ใส่เสื้อผ้ากะเหรี่ยงแล้วใครจะใส่"หลังจากนั้นก็ซื้อเสื้อผ้ากะเหรี่ยงมาใส่ เพราะอยากสัมผัสความรู้สึกของคนกะเหรี่ยง ทั้งที่โตมากับการเห็นยายนั่งทอผ้า เป็นความทรงจำที่เห็นมาตั้งแต่เด็ก ไม่เคยหายไปจากความรู้สึกวันนี้ไม่มียายแล้ว แต่ยังมีผ้าซิ่นชิ้นเล็กของยายที่แม่ตัดไว้ให้ติดตัว เหมือนเป็นเครื่องรางป้องกันภัย แม้เป็นเพียงความเชื่อ แต่ก็เป็นของคนที่เรารัก"การกลับมา" ทำให้รู้ว่ามีภาษา วัฒนธรรม ประเพณี เป็นความภูมิใจที่ได้รักษามรดก ทั้งภาษา เสื้อผ้า เครื่องประดับ รอยสัก ดนตรีและอาหาร ส่งต่อลูกหลานให้แตกหน่อต่อไปการตามรอย "ผ้าทอ" ไม่เพียงได้เห็นเส้นใยของผืนผ้า แต่เป็นการส่งต่อบางอย่างจากรุ่นสู่รุ่น ทั้งคนที่ต่อยอดสู่โลกใหม่ และคนที่ได้หวนกลับมา "รู้จักตัวเอง"อ่านข่าวอื่นๆ“หนุ่มสาว” ตะลอนเที่ยว สะพายกล้อง-รับจ้างถ่ายรูปมื้ออาหารแห่งความใส่ใจ ของชาวญี่ปุ่นที่หลงรักเชียงใหม่แม้ไม่เคยรู้จักเลยเต้าหู้ยี้ปะป๊ากับน้ำเต้าหู้ลูกสาว : ส่งต่อความอร่อยดั้งเดิมบนช่วงเวลาที่ผ่านไป
“วัยรุ่นรถแดง” พาเที่ยว - แถมฟรีช่างภาพ เพิ่มทางเลือกนักท่องเที่ยว|รถแดงเชียงใหม่ ปรับตัว เหมานำเที่ยว พร้อมบริการเสริมถ่ายภาพ เป็นอีกหนึ่งทางเลือกของนักท่องเที่ยว ได้เต็มอิ่มกับการท่องเที่ยว แถมยังได้รูปสวยๆ กลับไปเป็นที่ระลึก“รถแดง” หรือ “รถสี่ล้อแดง” ถือเป็นเอกลักษณ์คู่เมืองเชียงใหม่ และเป็นระบบขนส่งมวลชนหลักก็ว่าได้ หากมาเชียงใหม่ ถ้าไม่ได้นั่งรถแดง ก็เหมือนมาไม่ถึงในปัจจุบันรถแดงไม่ใช่แค่ตระเวนรับส่งผู้โดยสารรอบเมืองเท่านั้น แต่เป็นการปรับตัวสู่บริการนำเที่ยว สำหรับใครที่ไม่เคยมาเชียงใหม่ อาจกังวลเรื่องการเดินทาง สถานที่ท่องเที่ยว ไม่มีรถ แต่เดี่ยวนี้ไม่ใช่เรื่องที่น่ากังวลอีกต่อไป ไม่ว่าจะมีโปรแกรมแล้ว รถแดงก็จะพาไปตามโปรแกรมที่ตั้งใจไว้ หรือหากใครไม่รู้จักเมืองเชียงใหม่มาก่อน รถแดงจะรังสรรค์ให้ได้สัมผัสกับธรรมชาติ กับความเป็นเชียงใหม่ที่แท้จริงนอกจากนี้ยังมีบริการเสริมถ่ายภาพให้นักท่องเที่ยว เรียกได้ว่า มาเที่ยวเชียงใหม่จ่ายเงินค่าเหมาจ้างครั้งเดียวได้ทั้งคนขับรถพาเที่ยว แถมได้รูปสวยๆ กลับไปเป็นที่ระลึกด้วยอีกต่างหากนายภูธวัฒน์ สิงห์คะ นายภูธวัฒน์ สิงห์คะ น้องเอฟ นายภูธวัฒน์ สิงห์คะ อายุ 29 ปี ขับรถแดงเข้าสู่ปีที่ 6 บอกกับไทยพีบีเอสออนไลน์ ถึงจุดเริ่มต้นของการขับรถแดงว่า หลังจากเรียนจบได้ขับรถแดงต่อจากคุณพ่อจากรุ่นคุณพ่อที่ขับรับส่งผู้โดยสารรอบเมือง ก็ปรับเปลี่ยนมาเป็นการบริการเหมาพานักท่องเที่ยว เที่ยวในจังหวัดเชียงใหม่และจังหวัดใกล้เคียงเกิดจากการรวมกลุ่มกับเพื่อนที่เป็นวัยรุ่น เพื่อเป็นทางเลือกให้กับนักท่องเที่ยวที่จะเลือกใช้บริการกับกลุ่มวัยรุ่น ตอนนี้ในทีมมีทั้งหมด 16 คัน แพ็คเกจเริ่มต้นที่ 1,500 บาท ทั้งนี้ขึ้นอยู่กับลูกค้าว่ามากี่วัน? ไปเที่ยวไหนบ้าง?เหตุผลเลือกอาชีพขับรถแดง เพราะเป็นอาชีพที่อิสระ และมีความสุข สนุกกับสิ่งที่ทำ และได้ใช้สิ่งที่เรียนมาพัฒนาปรับปรุงกับงานด้วยนักท่องเที่ยวส่วนใหญ่ชอบถ่ายภาพเพื่อเก็บเป็นความทรงจำเป็นที่ระลึกเมื่อได้ไปเยือนสถานที่เหล่านั้น แต่การถ่ายกันเองบางครั้งก็ได้ภาพที่ไม่ประทับใจ หรือบางคนเที่ยวคนเดียวก็จะอดได้ภาพถ่ายความทรงจำกลับไปเริ่มจากอาสาถ่ายภาพให้กับนักท่องเที่ยว นักท่องเที่ยวบางคนก็ขอให้ถ่ายภาพให้ จึงเป็นจุดเริ่มต้นเป็นการบริการเสริมนอกเหนือจากการขับรถนำเที่ยว และเรียนจบสาขานิเทศศาสตร์มา เลยได้ใช้วิชาที่เรียนมาพัฒนาต่อยอดในการถ่ายภาพให้กับนักท่องเที่ยวโดยจะมีการอบรม การฝึกถ่ายภาพให้กับคนในทีมด้วย ทั้งนี้เมื่อนักท่องเที่ยวนำภาพถ่ายไปโพสต์ลงโซเชียลมีเดีย ก็ถือว่าเป็นการโปรโมตการท่องเที่ยวของเมืองเชียงใหม่ได้อีกทางหนึ่งด้วยหากนักท่องเที่ยวที่ไม่เคยมาเชียงใหม่ และไม่มีแพลน น้องเอฟบอกว่า อันดับแรกต้องถามกลับก่อนว่าต้องการไปที่ไหน อยากไปจุดไฮไลท์ของเชียงใหม่ เช่น ดอยอินทนนท์ ม่อนแจ่ม แม่กำปอง หรือไม่?ซึ่งจะช่วยแนะนำโปรแกรม ที่พัก ให้คำปรึกษา ส่วนจะเลือกใช้บริการหรือไม่ น้องเอฟบอกว่าไม่เป็นไร เพราะได้ทำหน้าที่เจ้าบ้านที่ดี และขอเป็นทางเลือกให้กับนักท่องเที่ยว แต่ถ้าโปรแกรมแล้ว ก็สามารถเลือกใช้บริการรถแดงได้เช่นกันบนรถแดงยังมีสิ่งอำนวยความสะดวกครบครัน ทั้งที่ชาร์จแบต พัดลม เบาะเสริม บลูทูธฟังเพลง ที่วางแก้วน้ำ รวมถึงประตูปิดท้ายเพื่อความปลอดภัยให้กับนักท่องเที่ยวด้วยรถแดงนอกจากบริการนำเที่ยวแล้ว ยังมีการบริการให้กับโรงเรียนต่างๆ ที่นักเรียนและคณะอาจารย์ไปทัศนศึกษา หรือทำกิจกรรมนอกสถานที่อาจารย์ประยูร ทาปัน อาจารย์โรงเรียนมงฟอร์ตวิทยาลัย กล่าวถึงการเลือกใช้บริการรถแดงเพื่อนำนักเรียนไปดูงาน ซึ่งทางโรงเรียนเลือกใช้บริการและร่วมงานกับรถแดงเป็นประจำอยู่แล้วในหลายๆ กิจกรรมของโรงเรียน เนื่องจากการมีความสะดวกในเรื่องของจัดคน การเคลื่อนย้ายคนช่วงโควิดระบาด ไม่มีนักท่องเที่ยว อาชีพขับรถแดงก็ได้ผลกระทบไม่ต่างจากอาชีพอื่นๆ ทุกคนต้องมีการปรับตัว หันไปทำอาชีพเสริม บางคนไปทำงานก่อสร้าง บริการส่งอาหาร ไปทำงานอื่นๆ เพื่อประคับประคองตัวเองอยู่ต่อไปให้ได้สมัยก่อนมีรถแดงจอดข้างถนนจำนวนมาก ทำให้คนตีความกันไปเองว่าเป็นมาเฟีย ซึ่งจริงๆ แล้วไม่ได้เป็นเช่นนั้น เนื่องจากทุกคนก็หาเช้ากินค่ำ และส่วนใหญ่คนขับรถแดงเป็นวัยกลางคนจนถึงผู้สูงอายุรถแดงถือว่าเป็นเอกลักษณ์อย่างหนึ่งที่ควรจะอยู่คู่กับเชียงใหม่ต่อไป และรถแดงยังเป็นอีกหนึ่งทางเลือกของขนส่งสาธารณะเมืองเชียงใหม่ด้วยน้องเอฟ มองว่า เชียงใหม่จากเมืองที่เงียบในอดีต ตอนนี้กลายเป็นเมืองที่เจริญไปแล้ว อยากเห็นการพัฒนาการท่องเที่ยวการดูแลของระบบการขนส่งให้ดีขึ้น พัฒนาการท่องเที่ยวให้มีคนกระตุ้น ข่าวที่เกี่ยวข้อง : อดีต ปัจจุบัน อนาคต “ชุมชนล่ามช้าง” กับการอนุรักษ์ล้านนาเชียงใหม่ที่เปลี่ยนไปในจังหวะ "ต๊ะ ต่อน ยอน"
ชาไทยเย็นติด 10 อันดับเครื่องดื่มไม่มีแอลกอฮอล์ที่ดีที่สุดในโลก|สาวกชาสีส้มผสมนมทั่วไทยต้องร้องเฮ! เมื่อเครื่องดื่มสุดฮิตที่แทบทุกออฟฟิสต้องมีคนสั่งมาดื่มแทบทุกวัน ติดอันดับ 7 เครื่องดื่มไม่มีแอลกอฮอล์ที่ดีที่สุดในโลก"ชาไทยเย็น" หรือบางคนอาจเรียก "ชาเย็น" "ชานมเย็น" หรือบางคนกลัวสั่งผิดก็เรียก "ชาสีส้มใส่นมเพิ่มน้ำแข็ง" ไปเลย ได้ถูกเว็บไซต์ Tasteatlas ที่รีวิวและจัดอันดับอาหาร-เครื่องดื่มทั่วโลก จัดอันดับให้ติด 1 ใน 10 เครื่องดื่มไม่มีแอลกอฮอล์ที่ดีที่สุดในโลก โดยคว้าอันดับ 7 ไปครองโดย Tasteatlas ที่เคยรีวิวและจัดอันดับให้แกงส้มของไทย อยู่ในอันดับที่ 12 ของอาหารยอดแย่ที่สุดในโลก ได้บรรยายถึงเหตุผลที่ยกให้ "ชาไทยเย็น" ติด 1 ใน 10 เครื่องดื่มไม่มีแอลกอฮอล์ที่ดีที่สุดในโลกว่านอกจากนี้ "ชาไทยเย็น" ก็หาซื้อได้ทั่วไปตั้งแต่รถเข็นข้างทางไปจนถึงในร้านอาหารหรู เป็นที่ชื่นชอบของคนไทยและชาวต่างชาติที่เข้ามาเที่ยวในไทย10. ชาดาร์จีลิง ชาชื่อดังที่ตั้งชื่อตามเมืองดาร์จีลิงของอินเดีย9. ริสเทรตโต แปลว่า "จำกัด" ในภาษาอิตาลี เป็นกาแฟเอสเปรสโซที่ถูกสกัดด้วยน้ำเพียงครึ่งหนึ่งจากปริมาณปกติ ทำให้ได้เครื่องดื่มที่มีความเข้มข้นขึ้น8. เอล ซับมาริโน ดาร์กช็อกโกแลตชิ้นหนาที่ถูกใส่ลงไปในนมร้อนและคนให้เข้ากัน จนกลายเป็นช็อกโกแลตร้อนชื่อดังของอาร์เจนตินา7. ชาไทยเย็น6. ซาเลป เครื่องดื่มเพื่อสุขภาพของตุรกีที่ใช้ลำต้นและหัวของกล้วยไม้ป่า มาบดผสมกับนมร้อน เติมด้วย ขิงและอบเชย5. ฮอร์ชาตา เครื่องดื่มของเม็กซิโกที่ใช้ข้าวมาแช่น้ำ ผสมกับอบเชย และบีบเอาแต่น้ำที่เป็นเนื้อครีม มีรสหวาน หอมสมุนไพร4. ชามินต์มาเกรบี เป็นการผสมผสานกันของชาเขียวและใบมินต์สดจนมีรสหวานพอดีตามแบบฉบับของพื้นที่ Maghrebi ในแอฟริกาเหนือ3. ชัย มาซาลา คือชาดำที่ใส่นมผสมกับเครื่องเทศ เช่น กระวาน ขิงป่น กานพลู อบเชย และพริกไทยดำ ตามสูตรเมืองแห่งเครื่องเทศ อินเดียชัย มาซาลาชัย มาซาลา2. อากัวส์ เฟรสกัส แปลว่า "น้ำจืด" ในภาษาละตินอเมริกา แต่รสชาติไม่จืดตามชื่อ เพราะมีส่วนผสมจากผลไม้ต่างๆ น้ำตาล เป็นที่แพร่กระจายในฝั่งละตินอเมริกาและทั่วสหรัฐฯอากัวส์ เฟรสกัสอากัวส์ เฟรสกัส1. ชานมฮ่องกง ส่วนผสมของ น้ำ ใบชาดำ นมข้นหวาน น้ำตาล วิธีการชงต้องใช้ถุงน่องไหม หรือ ถุงน่อง เป็นเครื่องดื่มที่ผสมผสานของวัฒนธรรมการดื่มชาของจีน และการดื่มชายามบ่ายของอังกฤษชานมฮ่องกงชานมฮ่องกงที่มา : Tasteatlas
"เกษียณมาร์เก็ต" จ.เชียงใหม่ กิจกรรมสร้างสังคมสูงวัยคุณภาพ|เชียงใหม่นับเป็นจังหวัดที่มีผู้สูงอายุมากที่เป็นอันดับ 3 ของประเทศ เพื่อให้ผู้สูงอายุได้แสดงศักยภาพของตัวเอง มีเพื่อนและไม่เครียดในช่วงบั้นปลายชีวิต ที่ อ.เมืองเชียงใหม่ จึงใช้กิจกรรม "เกษียณมาร์เก็ต" เพื่อสร้างสังคมสูงวัยที่มีคุณภาพสินค้าหลากหลายที่นำมาขาย ที่ตลาดผู้สูงอายุ หรือ เกษียณมาร์เก็ต ภายในศูนย์วัฒนธรรม อ.เมืองเชียงใหม่ ล้วนมาจากกลุ่มผู้สูงอายุ ซึ่งการได้มาขายของ ทำกิจกรรมและพบปะกับเพื่อนในวัยเดียวกัน ทำให้ความเครียดลดลง ใช้เวลาว่างให้เกิดประโยชน์ รวมถึงมีรายได้ในการดูแลตัวเอง ที่สำคัญยังทำให้มีสุขภาพกายและสุขภาพจิตที่ดีขึ้นอย่างเห็นได้ชัดเสาวภา รัตนยรรยง ชาวจังหวัดเชียงใหม่ ระบุว่า เป็นสังคมอีกสังคมหนึ่ง ที่ทำให้มีเพื่อนใหม่ในวัยเดียวกัน ทุกคนอัธยาศัยดี เป็นสังคมที่น่าอยู่ เพราะฉะนั้นทำให้มีสุขภาพกายและสุขภาพใจที่ดี เช่นเดียวกับ ขจรวรรณ ทินกร ณ อยุธยา ที่บอกว่า มีเพื่อนเป็นคนวัยเดียวกัน 1 เดือนมา 2 ครั้ง ก็ได้มาสนุก บางครั้งก็เอาของมาแลกกัน เหมือนตอนเด็ก ไม่ได้หวังจะร่ำรวย แต่มาให้คลายเหงา มานั่งปั้นขนมก็เหมือนการทำสมาธิ ช่วงเช้าขายของ ช่วงบ่ายแฟนก็ไปเล่นดนตรีมนัสวัฑฒก์ ชุติมา ผู้บริการโอลด์เชียงใหม่  บอกว่า การเปิดตลาด เป็นการลดความเครียด และส่งเสริมให้ผู้สูงอายุได้แสดงศักยภาพของตัวเองออกมา และยังเป็นพื้นที่ศูนย์กลางเชื่อมโยงระหว่างคนรุ่นเก่าและรุ่นใหม่ให้รู้จักและเข้าใจกันมากขึ้นสำหรับตลาดผู้สูงวัย หรือ เกษียณมาร์เก็ต จะเปิดให้บริการทุกวันเสาร์-อาทิตย์ สัปดาห์แรกและสัปดาห์ที่ 3 ของเดือน ความพิเศษของตลาดแห่งนี้ คือพ่อค้าแม่ค้าล้วนมีอายุมากกว่า 60 ปีทั้งสิ้น  อ่านข่าวที่เกี่ยวข้องอดีต ปัจจุบัน อนาคต “ชุมชนล่ามช้าง” กับการอนุรักษ์ล้านนาวันนี้ที่ “กาดหลวง” ในวันที่เชียงใหม่ไม่เหมือนเดิมเชียงใหม่ปรับรูปแบบท่องเที่ยว "Premium" เพิ่มรายได้ 
รู้สึกอะไรไหม? เมื่อเยือน "เชียงใหม่" ในมุมภูมิสถาปัตย์|เคยตั้งคำถามถึง “ความสบายใจ” ในเมืองเชียงใหม่บ้างหรือไม่ เหตุผลอาจอยู่ที่ความเป็น “ล้านนา” กับ “ภูมิสถาปัตย์”เวลาไปที่ไหน ทำไมบางเมืองรู้สึกเป็นมิตร แต่ทำไมบางเมืองไปแล้วไม่เป็นแบบนั้นคนไป “เชียงใหม่” รู้สึกแบบนี้ไหม ? แล้วคนไป “เชียงใหม่” รู้สึกอย่างไร ?มีแนวคิดหนึ่งเรียกว่า “จีเนียส โลไซ” (Genius loci) ในนิยายปรัมปราโรมัน ความหมายแรกเริ่ม คือวิญญาณที่คอยปกปักรักษาสถานที่ แต่ปัจจุบัน หมายถึงสถานที่ที่มีบรรยากาศพิเศษเฉพาะตัว หรือจิตวิญญาณของสถานที่นั้น“อาจารย์ป้อง” วรงค์ วงศ์ลังกา อาจารย์ภูมิสถาปัตย์ คณะสถาปัตยกรรม มหาวิทยาลัยเชียงใหม่ ขยายความและยกตัวอย่างให้เห็นภาพ ว่า เมืองเชียงใหม่ ถ้าคนที่อยู่ในวัฒนธรรมไทย วัฒนธรรมล้านนามาอยู่ อาจรู้สึกคุ้นเคย รู้สึกอบอุ่น เดินไปตรงนี้เจอวัดเล็ก ๆ เจอบ้านเล็ก ๆ และมีร่มไม้ใหญ่ขณะที่ไปสถานที่บางแห่ง อาจรู้สึกอึดอัด เหงาหงอย ไม่สดชื่น นั่นเป็นเพราะไม่ได้ให้ความสำคัญกับเรื่อง “ภูมิสถาปัตยกรรม”ภูมิสถาปัตยกรรม คือการจัดการพื้นที่ เชื่อมโยงกับสิ่งแวดล้อม ดิน น้ำ อากาศและสิ่งแวดล้อมเดิม ๆ ที่มีต้นไม้หรือสัตว์ ให้อยู่ร่วมกันได้ เป็นการจัดการทางภูมิสถาปัตยกรรมหลาย ๆ เมืองตั้งอยู่ในสิ่งแวดล้อมที่แตกต่างกัน มีความคิดความเชื่อต่างกัน ทำให้หน้าตาของแต่ละเมืองไม่เหมือนกันตามตำนาน พญามังรายสร้างเมืองเชียงใหม่ตามชัยมงคล 7 ประการ ทั้งนิมิตและทำเลที่ตั้ง คือ ดอยสุเทพ แม่น้ำปิง มีน้ำแม่ข่า มีหนองบัวเจ็ดกอ มีฟานเผือก (เก้ง) มีหนูเผือกและมีต้นผักเฮือดใหญ่“อาจารย์ป้อง” พูดในมุมของภูมิสถาปัตย์ ถ้านับตั้งแต่ตั้งเมือง ด้านกายภาพคือจัดการพื้นที่ว่างให้เป็นที่ชุมนุมคน จัดการพื้นดินให้มีปัจจัยดำรงชีวิต มีน้ำ มีถนน มีพื้นที่เบี่ยงน้ำ มีการป้องกันอันตรายจากข้าศึกศัตรู มีลมไหลเวียนดีและมีแดดส่วนด้านจินตนาภาพ มีศาสนาและความเชื่อเข้ามาเกี่ยวข้อง สิ่งเหล่านี้เป็นแนวคิดหลักของการประกอบร่างให้กลายเป็นเมืองเชียงใหม่พื้นที่ไม่ได้มีเพียงอากาศกับดิน แต่ยังมีประวัติศาสตร์ เรื่องเล่า ความผูกพันของคน มีต้นไม้ สัตว์ อิทธิพลของแสง ลมและดวงดาว การตั้งของวัดจะหันหน้าไปทางทิศไหน ปลูกต้นอะไรหน้าบ้าน หรือการอนุรักษ์ร่องน้ำไหลที่มีอยู่ในเมือง หากปรับพื้นที่โดยไม่คิดอะไรแบบนี้เลย ประวัติศาสตร์ วิธีคิด ความเชื่อ ก็จะถูกลืม“คลองแม่ข่า” ในส่วนที่ยังไม่ปรับเป็นแหล่งท่องเที่ยว“คลองแม่ข่า” ในส่วนที่ยังไม่ปรับเป็นแหล่งท่องเที่ยว“อาจารย์ป้อง” ยกตัวอย่างร่องน้ำสำคัญอย่าง “คลองแม่ข่า” หนึ่งในชัยมงคล 7 ประการของเมืองเชียงใหม่ 30 ปีก่อน คนริมคลองได้เล่นน้ำ แต่พอเมืองขยายตัว คลองแม่ข่าทำหน้าที่เป็นเพียงร่องระบายน้ำเล็ก ๆ อยู่หลังบ้าน คนไม่ได้สนใจ เพราะมีน้ำที่มาจากท่อประปา มีน้ำที่มาจากก๊อก คลองแม่ข่าก็หมดความสำคัญ“คลองที่เคยถูกพิทักษ์รักษามาจากบรรพบุรุษ กลายเป็นร่องน้ำเสีย เพราะไม่มีใครสนใจพื้นที่ตรงนั้น” นี่คือตัวอย่างหนึ่งเมื่อถามว่า การผลักดันคลองแม่ข่าให้เป็นจุดท่องเที่ยวแห่งใหม่ จะมีผลกระทบหรือไม่“อาจารย์ป้อง” ตอบว่า ถ้ามีการผลักดันให้คลองแม่ข่าเป็นแหล่งท่องเที่ยวโดยไม่สนใจนิเวศในคลองแม่ข่าเดิม คลองแม่ข่าก็จะเป็นพื้นที่ร่องน้ำไหล และข้าง ๆ ก็เป็นพื้นที่ให้คนต่างถิ่นเข้าไปเที่ยวได้ หากการพัฒนาไม่ได้มองเรื่องนิเวศเป็นหลัก คุณค่าที่เคยมีก็อาจหายไป“คลองแม่ข่า” ในส่วนที่พัฒนาเป็นแหล่งท่องเที่ยว“คลองแม่ข่า” ในส่วนที่พัฒนาเป็นแหล่งท่องเที่ยวการพยายามทำให้เมืองเปลี่ยน ในมุมของอาจารย์สถาปัตย์ มองว่าไม่ได้พยายามทำให้มันเจริญ แต่เป็นการพยายามเพิ่มตัวเลือกให้มีเยอะขึ้น ซึ่งอย่างน้อยควรตระหนักถึงคุณค่าของภูมิทัศน์วัฒนธรรม กลับไปศึกษา หรือเล่าต่อ“ทำไมต้องปลูกต้นนี้ตรงนี้ ทำไมต้องกินสิ่งนี้ในเดือนนี้ ทำไมน้ำตรงนี้ถึงมีคนบูชาทุกปี” สิ่งเหล่านี้กลายเป็นภาพคุ้นชินจนไม่เกิดคำถาม เพราะคนเล่าตรงนี้มีน้อยที่ผ่านมาเคยสำรวจต้นไม้รอบคูเมือง พบต้นไม้พืชพรรณประมาณ 40,000 ต้น 600 กว่าชนิด ทุกชนิดเป็นยาทั้งหมด แต่ไม่มีใครใช้เป็นถ้าเราเรียนรู้ภูมิทัศน์วัฒนธรรมให้กว้างขวาง สิ่งที่ถูกลืมไปจะถูกเอากลับมาเชียงใหม่มีศักยภาพ มีนักลงทุนดี ๆ ที่อยากเข้ามา มีการขับเคลื่อนมากมายที่หลายเมืองทำไม่ได้ แต่เชียงใหม่ควรมีมุมมองด้านสิ่งแวดล้อมที่ดีกว่านี้ เราอยากเป็นเมืองอัจฉริยะ (Smart City) แต่ตอนนี้ขอเป็นเมืองที่มีทางเท้าเดินได้และมีร่มไม้ตลอดเส้นทาง เพราะหากพัฒนาโดยไม่ตระหนัก แม้เชียงใหม่จะเดินหน้าต่อ แต่สิ่งมีค่าเดิมจะสูญหายไปการจัดการสิ่งแวดล้อมเมืองเป็นเรื่องน่าสนใจ “อาจารย์ป้อง” ยกตัวอย่าง สิงคโปร์ ที่ไม่มีต้นทุนทางทรัพยากร เป็นเมืองริมทะเล มีตึกสูง แต่สิ่งดึงดูดให้คนไปทำธุรกิจทั้งจากฝั่งตะวันตกเข้าไปและฝั่งตะวันออกเข้ามา แล้วเชื่อมโยงกันคือความน่าอยู่ของเมือง มีร่มเงา มีต้นไม้ มีทางเดินดี มีที่จอดรถเหมาะสม มีพื้นที่ส่วนกลางที่เดินจากออฟฟิศไปนั่งพักได้ โดยไม่ต้องจ่ายเงินซื้อกาแฟก่อนถึงนั่งได้ขณะที่เชียงใหม่เป็นเมืองที่มีวัดเยอะมาก เป็นที่ปลอดภัยสำหรับทุกคน แต่ตอนนี้บางวัดเหมือนเป็นที่จอดรถ ถ่ายรูปวัดก็ติดรถ เดินเข้าไปกลับไม่ร่มเย็น ดังนั้นภูมิสถาปัตยกรรมจึงมีความจำเป็นอย่างมากที่จะเข้าไปแก้ไขและปรับปรุงถ้าเมืองเปิดโอกาสให้มีการจัดการด้านภูมิทัศน์ที่ดี มีส่วนร่วมของภาคประชาสังคม เชื่อว่าเมืองเชียงใหม่จะน่าอยู่กว่านี้เมื่อคนพูดถึงภูมิสถาปัตย์ อาจนึกถึงการจัดวาง แต่แก่นแท้ของสิ่งนั้น “มันได้จัดการตัวเมือง” เราในฐานะผู้เฝ้ามองและดูแล อาจมีส่วนช่วยบริหารปัจจัยที่จะทำให้สิ่งนั้นได้ “งดงาม” และผู้คนที่อยู่อาศัยได้จดจำความงามและ “รู้สึกสบายใจ” ที่ได้อยู่ ณ ที่แห่งนี้อ่านข่าวอื่นๆ“สามล้อถีบ” ไร้คนรุ่นใหม่สืบทอด นับถอยหลังสู่ตำนาน"ผ้าทอกะเหรี่ยง" บ้านหล่ายแก้ว ดีไซน์ใหม่บนขนบเดิมมอง “เชียงใหม่” 700 กว่าปี ด้วยสายตานักประวัติศาสตร์-สถาปัตย์“วัยรุ่นรถแดง” พาเที่ยว - แถมฟรีช่างภาพ เพิ่มทางเลือกนักท่องเที่ยว
“สามล้อถีบ” ไร้คนรุ่นใหม่สืบทอด นับถอยหลังสู่ตำนาน|“สามล้อถีบ” เอกลักษณ์คู่เมืองเชียงใหม่ ที่เหลือ 28 คัน ไม่มีคนรุ่นใหม่สืบทอดต่ออาชีพนี้ มีแต่จำนวนจะลดลง อีกไม่นานจะกลายเป็นตำนานในที่สุด“รถสามล้อถีบ” อีกหนึ่งเอกลักษณ์และส่วนหนึ่งของวัฒนธรรมอันเก่าแก่ที่อยู่คู่เมืองเชียงใหม่มาอย่างยาวนานโลกหมุนเปลี่ยนไปตามกาลแห่งเวลา จากในอดีตสามล้อถีบเป็นรถที่นิยมกันมาก แต่ด้วยเทคโนโลยีการขนส่งในเชียงใหม่ มียานพาหนะเกิดขึ้นมากมาย ทั้งรถยนต์ รถจักรยานยนต์ ที่รวดเร็วและสะดวกในการเดินทาง ผู้คนมีตัวเลือกในการใช้บริการขนส่งสาธารณะมากขึ้น ทำให้ในปัจจุบันผู้คนใช้บริการรถสามล้อถีบลดน้อยลง เฉกเช่นคนปั่นสามล้อที่ลดจำนวนลงตามไปด้วยในอดีตสามล้อถีบพบเจอได้โดยทั่วไปในเมืองเชียงใหม่ ลูกค้าที่ใช้บริการจะเป็นคนในพื้นที่ ที่พาลูกหลานไปส่งโรงเรียน ไปตลาด หรือ ไปทำธุระต่างๆ แต่ในปัจจุบันสามล้อถีบพบเจอได้ไม่ง่ายนักลุงจัน นั่งรอลูกค้าอยู่บนสามล้อถีบย่านกาดหลวง หรือ กาดวโรรส ลุงจันในวัย 67 ปี เล่ากับไทยพีบีเอสออนไลน์ว่า ยึดอาชีพปั่นสามล้อหาเงินเลี้ยงครอบครัวมานานกว่า 50 ปีแล้ว เกือบทั้งชีวิตที่ผูกพันกับอาชีพนี้บางวันลุงจันแทบจะไม่มีลูกค้ามาใช้บริการเลย อาจจะมีบ้างในบางวันที่แม่ค้าในละแวกนั้นจ้างบรรทุกของในราคา 30-50 บาทต่อเที่ยว ส่วนใหญ่เป็นลูกค้าประจำที่ใช้บริการกันมาอย่างยาวนาน ซึ่งต่างกับอดีตที่มีลูกค้าแวะเวียนมาใช้บริการไม่ขาดสายในแต่ละวันไม่ต่างอะไรกับ ลุงชิด อายุ 73 ปี ที่จอดรอลูกค้าในบริเวณเดียวกันนี้ บอกว่าปั่นสามล้อมากว่า 40 ปี บางวันก็มีลูกค้ามาใช้บริการวันละ 1-2 เที่ยว ส่วนตอนโควิดระบาดก็ต้องหยุดพักชั่วคราว รายได้ก็ไม่มีเข้ามาเลยช่วงนี้สถานการณ์โควิดคลี่คลายก็เริ่มมีนักท่องเที่ยวต่างชาติเข้ามาบ้าง บางคนอยากลองนั่งสามล้อ แต่ส่วนใหญ่ก็จะไปในระยะทางที่ไม่ไกลมากนัก เช่น วัดเจดีย์หลวง วัดพระสิงห์โดยลุงชิดจะมารอลูกค้าตั้งแต่เวลา 08.00 – 16.00 น. ทุกวันจะปั่นสามล้อไปจอดไว้บ้านคนรู้จัก ก่อนจะโบกรถกลับบ้านที่อยู่นอกตัวเมืองออกไป เช้าก็จะนั่งรถโดยสารประจำทางมาลง ณ จุดที่จอดรถ แล้วก็ปั่นสามล้อเข้าเมือง ที่เป็นเช่นนี้ลุงชิดให้เหตุผลว่า เพราะที่ทำกินอยู่ในเมือง รอบนอกไม่ค่อยมีคนใช้บริการลูกค้าก็จะเป็นแม่ค้าในตลาด จ้างขนของไปที่จอดรถ บ้างคนพื้นที่รอบตลาดที่มาจับจ่ายซื้อของก็จะมาใช้บริการขณะที่ ลุงถวิล อายุ 79 ปี บอกว่า ในปัจจุบันรถสามล้อถีบเหลือน้อยลงมาก เพราะไม่มีคนสานต่อแล้วลุงมานิตย์ อายุ 71 ปี ผู้ที่รักในอาชีพนี้ เล่าว่าปั่นสามล้อมาตั้งแต่วัยหนุ่มทั้งนี้มีหลายหน่วยงานที่ให้ความช่วยเหลือและส่งเสริมการท่องเที่ยวอนุรักษ์วิถีล้านนานี้ให้คงอยู่ไว้คู่เมืองเชียงใหม่ น.ส.จิตเมตตา นันทขว้าง ประธานโครงการสามล้อโรตารีเชียงใหม่ เปิดเผยว่า ปัจจุบันสามล้อถีบในเมืองเชียงใหม่เหลือแค่ 28 คัน ทุกคนล้วนเป็นผู้สูงอายุ อยู่ในช่วงระหว่าง 60-85 ปีซึ่งทางโครงการได้เข้ามาช่วยเหลือดูแล โดยการปรับปรุง ซ่อมแซม เน้นความสะอาด เปลี่ยนภาพลักษณ์ เครื่องแต่งกาย รวมถึงการฝึกอบรมภาษาเบื้องต้น ให้มีมาตรฐานในการให้บริการนักท่องเที่ยวรวมถึงมีการส่งเสริมการท่องเที่ยว ให้รถสามล้อถีบให้เป็นที่รู้จักมากขึ้น ซึ่งได้ทำต่อเนื่องมาแล้ว 7-8 ปีหลายๆ คนคงมองว่าไม่กล้าใช้บริการสามล้อถีบเนื่องจากคนปั่นสามล้อเป็นผู้สูงอายุ แต่จริงๆ แล้ว นักปั่นทุกคนล้วนมีร่างกายที่แข็งแรง เรียกได้ว่า แรงดี ไม่มีตก เพราะได้ปั่นสามล้อออกกำลังกายทุกวันรถสามล้อถีบ นอกจากจะเป็นเอกลักษณ์อย่างหนึ่งของ จ.เชียงใหม่ ยังเป็นการเดินทางที่ไม่มีมลพิษทางอากาศ เพราะใช้แรงงานจากคนล้วนๆ การได้นั่งสามล้อถีบเสมือนเป็นการย้อนเวลาสู่อดีต สู่ชีวิตที่ไม่เร่งรีบ ชิลๆ แบบ Slow life ได้สัมผัสวิถีชีวิตของคนสองข้างทาง และที่สำคัญเป็นการสร้างรายได้ให้กับคุณลุงนักปั่นด้วยสามล้อถีบอาชีพที่ล้วนแต่มีคนชรา และด้วยอาชีพนี้ไม่มีคนรุ่นใหม่สานต่อ เนื่องจากมองว่าเป็นอาชีพที่ไม่น่าสนใจ สุดท้ายแล้วสามล้อถีบก็ต้องจากไป กลายเป็นตำนานในที่สุด และต่อไปเราอาจจะพบเห็นสามล้อถีบแค่ตามโรงแรม ตามร้านอาหาร ที่แสดงโชว์นักท่องเที่ยว หรือไม่ก็ในภาพถ่ายเท่านั้นเองอ่านข่าวที่เกี่ยวข้อง : “วัยรุ่นรถแดง” พาเที่ยว - แถมฟรีช่างภาพ เพิ่มทางเลือกนักท่องเที่ยวเชียงใหม่ที่เปลี่ยนไปในจังหวะ "ต๊ะ ต่อน ยอน"
ยกกรุงเทพฯ มาไว้ในเกม "Mario Kart 8 Deluxe" อัปเดตสนามใหม่ 9 มี.ค.นี้|เกมแข่งรถ Mario Kart 8 Deluxe เตรียมเปิดตัว 8 สนามใหม่ใน WAVE 4 9 มี.ค.นี้ โดยหนึ่งในสนามใหม่คือ Bangkok Rush ที่ยกกรุงเทพฯ มาไว้ในเกม เรียกความสนใจให้กับแฟนเกมชาวไทยและต่างชาติจำนวนมากกลายเป็นกระแสในสื่อสังคมออนไลน์ หลัง Mario Kart 8 Deluxe เตรียมเปิดตัว 8 สนามใหม่ใน WAVE 4 ของ Mario Kart 8 Deluxe’s Booster Course Pass ในวันที่ 9 มี.ค.2566 โดยหนึ่งในสนามใหม่ที่เพิ่มเข้ามา มีสนาม Bangkok Rush ซึ่งได้รับแรงบันดาลใจมาจากกรุงเทพฯ ประเทศไทยทั้งนี้ ภายในเกมจะนำผู้เล่นทุกคนได้เข้ามาสัมผัสประสบการณ์ท่องเที่ยวในสถานที่สำคัญต่าง ๆ ที่คนไทยหลายคนคุ้นเคย ทั้งเสาชิงช้า, ตลาดน้ำ, สถานีรถไฟฟ้าบีทีเอส, อนุสาวรีย์ประชาธิปไตย ชิงช้าสวรรค์ และตึกรูปทรงเป็นเอกลักษณ์ต่าง ๆ สำหรับ Mario Kart 8 Deluxe เกมแข่งรถยอดขายอันดับหนึ่งใน Nintendo Switch ที่มียอดขายไปแล้วกว่า 48 ล้านชุด (ข้อมูล วันที่ 31 ธ.ค.2565) โดยรายชื่อสนามแข่งใน WAVE 4 ทั้งหมด มีดังนี้New Stage - Yoshi’s IslandMario Kart Tour - Amsterdam Drift, Singapore Speedway, and Bangkok RushMario Kart Wii - DK’s Snowboard CrossMario Kart: Double Dash - Waluigi StadiumMario Kart DS - Mario CircuitMario Kart: Super Circuit - Riverside Park  อ่านข่าวที่เกี่ยวข้องเกมเมอร์แห่จอง! เกมชินจังใน Nintendo Switch บางประเทศเปิดจอง 14 บาทญี่ปุ่น เตรียมเปิดสวนสนุก "ซูเปอร์นินเทนโด้ เวิลด์" ต้อนรับโอลิมปิก 2020 
แห่ชิม "ปาท่องโก๋" ติดอันดับ 5 ของโลกของหวานริมทาง|แห่ชิม "ปาท่องโก๋" ติดอันดับ 5 ของโลกของหวานสตรีทฟู้ดที่ดีที่สุดในโลก หลัง TasteAtlas  เว็บไซต์ชื่อดังจัดอันดับ ชี้ความแปลกคือการขึ้นรูปทรงคู่ และพัฒนาได้แปลกตา เช่น ไดโนเสาร์ มังกร หลังจากสัปดาห์ก่อน TasteAtlas  เว็บไซต์ชื่อดังที่แนะนำสถานที่ท่องเที่ยว อาหาร และเครื่องดื่มทั่วโลก จัดอันดับให้ชาเย็นไทย ติดอันดับที่ 7 ของโลกประเภทเครื่องดื่มไม่มีแอลกอฮอล์ที่ดีที่สุดในโลก ล่าสุด TasteAtlas  ยังจัดให้ "ปาท่องโก๋" ของไทยคว้าอันดับ 5 ของโลกเป็นของหวานสตรีทฟู้ดที่ดีที่สุดในโลก ด้วยคะแนน 4.5 ดาวเหตุผลที่ "ปาท่องโก๋" เป็นขนมที่คนไทยนิยมนำมาบดในภาษาจีนเรียกว่าโหย่วเผิง ในการทำครัลเลอร์ ให้ผสมแป้ง ยีสต์ แอมโมเนียสำหรับทำขนมปัง ผงสารส้ม น้ำอุ่น เกลือ น้ำตาล และผงฟู แล้วปั้นเป็นแป้ง จากนั้นทาน้ำมัน พักไว้ แล้วตัดเป็นเส้นยาว จากนั้นแถบแป้งคู่หนึ่งจะถูกประกบติดกันอย่างระมัดระวัง เพื่อให้ตัวครัลเลอร์มีรูปร่างที่น่าจดจำก่อนที่จะนำไปทอดในน้ำมันร้อนจนสีสวย พองตัว และกรอบเล็กน้อยนวัตกรรมใหม่ ในการขึ้นรูปแครกเกอร์ที่นอกเหนือไปจากแบบดั้งเดิมได้เกิดขึ้นในช่วงหลายปีที่ผ่านมา และในปัจจุบัน ปาท่องโก๋สามารถพบเห็นได้ในรูปทรงที่แปลกตามากมาย เช่น ไดโนเสาร์หรือมังกรอ่านข่าวเพิ่ม ชาไทยเย็นติด 10 อันดับเครื่องดื่มไม่มีแอลกอฮอล์ที่ดีที่สุดในโลกขณะที่จากการสำรวจตลาดเช้า และตลาดกลางคืน หลายแห่งที่มีปาท่องโก๋ขายพบว่าไม่เพียงกระแสของปาท่องโก๋ ของหวานในระดับโลก แต่หลายจังหวัดที่นิยมกินปาท่องโก๋คู่กับชา กาแฟ เช่น เมืองตรัง ยังหลงใหลเสน่ห์ของการจิบกาแฟคู่กับปาท่องโก๋ หรือบางแห่งก็กินน้ำเตาหู้ด้วยจากการตรวจสอบพบว่าปาท่องโก๋ มีทั้งแบบคู่เล็ก ที่มีราคา 1-2 บาท แต่บางร้านก็ทำเป็นรูปเกลียวราคาชิ้นละ 5 บาท แต่ที่ จ.เชียงใหม่ มีการประยุกต์ทำเป็นรูปไดโนเสาร์ราคาตัวละ 20 บาท และในย่านเยาราชก็มีการนำปาท่องโก๋ปิ้งเตาถ่ายราดกับสังขยา และนม เป็นการเพิ่มทางเลือกและพัฒนาสูตรให้ทันกับยุคสมัยนายสมบัติ สุวรรณมานพ เจ้าของร้านโกปี้ บอกว่า รู้สึกภูมิใจ และดีใจมากที่เมนูปาท่องโก๋และชาเย็น ติดเทรนด์อาหารอร่อยระดับโลก ทำให้กระแสตอบรับดี ยอดขายเพิ่มขึ้น จากเดิมเตรียมแป้งทำปาท่องโก๋ 30 กิโลกรัม ตอนนี้เพิ่มเป็น 40-50 กิโลกรัมส่วนราคาขายปกติคู่ละ 5 บาท คู่ใหญ่ คู่ละ 15 บาท จากกระแสชาไทย ปาท่องโก๋ ยังทำให้เมนูอื่นๆเช่น ติ่มซำ เส้นหมี่ซี่โครงหมู โจ๊กหมู โจ๊กปลาก็ขายดีด้วย ร้านก็ไม่ได้มีการปรับราคาขึ้น 
เที่ยวสุดว้าว! กินปูทั้งปีที่ชุมชนบ้านน้ำราบ จ.ตรัง|แหล่งท่องเที่ยวชุมชนบ้านน้ำราบ ต.บางสัก อ.กันตัง จ.ตรัง แหล่งอนุบาลปู หมึก ตัวอย่างพื้นที่การใช้ประโยชน์จากทรัพยากร พึ่งพาซึ่งกันและกัน จนต่อยอดเป็นการท่องเที่ยวชุมชน กินปูได้ทั้งปี“บ้านน้ำราบ” ชุมชนริมชายฝั่งตั้งอยู่ที่ ต.บางสัก อ.กันตัง จ.ตรัง เดิมชุมชนแห่งนี้ชื่อ “บ้านน้ำรอบ” เพราะมีสายน้ำล้อมรอบอยู่ทุกทิศทางชาวบ้านที่นี่ส่วนใหญ่นับถือศาสนาอิสลาม และประกอบอาชีพประมงพื้นบ้านเป็นหลัก โดยที่แห่งนี้เป็นวิสาหกิจการท่องเที่ยวชุมชนบ้านน้ำราบ เมื่อปี 2557 ขึ้นชื่อในเรื่องด้านการท่องเที่ยวล่องแพ กินปู ดูเขา มีนักท่องเที่ยวทั้งชาวไทยและชาวต่างชาติแวะเวียนกันมาเที่ยวต่อเนื่องจุดเด่นที่ดึงดูดให้ผู้คนแวะเวียนมาเกิดจากการทำธนาคารปูม้า และธนาคารไข่หมึก ซึ่งเกิดโดยการรวมตัวกันของชุมชนประมงพื้นบ้านปัจจุบันมีสมาชิกจำนวน 200 คนนายกมล บุญนวน ประธานวิสาหกิจชุมชนล่องแพบ้านน้ำราบ บอกว่า ต้องการให้ที่แห่งนี้ กลายเป็นแหล่งกินปู ได้ทั้งปี และเป็นแหล่งอนุบาลไข่หมึก ปล่อยหมึกคืนธรรมชาติที่เดียวในประเทศ จนต่อยอดมาเป็นการท่องเที่ยวชูความอุดมสมบูรณ์ของธรรมชาติในพื้นที่เมื่อนักท่องเที่ยวมาถึงบ้านน้ำราบแห่งนี้ จะต้องเข้าเยี่ยมชมธนาคารปู และธนาคารหมึกก่อน จากนั้นได้มีการปล่อยหมึกและปล่อยปูลงกลับคืนสู่ทะเล และล่องเรือไปปลูกป่าโกงกางเกาะรูปหัวใจใช้เวลาเที่ยวประมาณ3-4 ชั่วโมงด้านนักท่องเที่ยวที่มาเที่ยวล่องแพบ้านน้ำราบ บอกว่า มาจาก กทม. เพิ่งมาที่นี่ครั้งแรกรู้สึกประทับใจมาก และยังได้มาร่วมปล่อยพันธุ์ปูม้า ไม่เคยทำมาก่อนรู้สึกตื่นเต้น ธรรมชาติสวยงามบริสุทธิ์ มาเที่ยวแล้วได้บุญ อยากให้มีกิจกรรมแบบนี้อีก ถ้ามีจัดก็จะมาเที่ยวอีกสำหรับการเดินทางนักท่องเที่ยวจะใช้เวลาล่องแพประมาณ 3 ชั่วโมง ระยะทางประมาณ 3 กิโลเมตรด้าน น.ส.ลดาวัลย์ ช่วยชาติ ผอ.ททท.สำนักงานตรัง บอกว่า กิจกรรมท่องเที่ยวชุมชนบ้านน้ำราบ ตอกย้ำภาพลักษณ์จังหวัดตรังยุทธจักรแห่งความอร่อย เสน่ห์อันดามันสวรรค์นักกิน ขายเรื่องของ soft Power ขายวิถีชีวิต จึงขอเชิญชวนนักท่องเที่ยวมาเยี่ยมชมธรรมชาติ เชื่อว่าทุกคนที่มาเที่ยวแล้วจะมีความสุขกลับไปแน่นอน
ส่องสาวจีนฮิตแต่ง "ชุดนักเรียนไทย" กลายเป็นไวรัลโซเชียล|สาวจีนแต่งชุดนักเรียนไทย ถ่ายรูปกระฮึ่มโซเชียลฯ ตามรอยดาราที่ชอบ ส่วนร้านปักชื่อออเดอร์เพิ่มสร้างรายได้ช่วงปิดเทอมภาพวัยรุ่นชาวจีนสวมชุดนักเรียนไทย โพสต์แพร่หลายในโซเชียลมีเดียจนเป็นที่ฮือฮาว่ากระแสดังกล่าวเกิดจากอะไร ?ไทยพีบีเอสออนไลน์ สำรวจย่านบางลำพู ซึ่งเป็นย่านที่มีร้านขายชุดนักเรียนหลายแห่ง ตั้งแต่ช่วงเช้าพบว่ามีกลุ่มวัยรุ่นชาวจีนทยอยมาซื้อชุดนักเรียนของไทยร้าน "ศรีภัณฑ์" หนึ่งในร้านที่พบว่ามีกลุ่มวัยรุ่นชาวจีนเข้าไปเลือกซื้อชุดนักเรียน เจ้าของร้านเล่าว่า แม้ช่วงนี้จะมีวัยรุ่นจีนมาซื้อชุดนักเรียนแทบทุกวัน แต่ก็ไม่ได้มาเป็นจำนวนมาก บางวันขายได้ 1-2 ชุด ส่วนวันนี้ (7 มี.ค.) ขายได้ 6 ชุด ราคาทั้งชุดรวม 600 บาทเจ้าของร้านมองว่า คนจีนมาซื้อชุดนักเรียนเพราะตามรอยนักแสดงและไอดอลที่ชื่นชอบ ซึ่งคิดว่าเป็นกระแสที่เกิดขึ้นเพียงชั่วคราวเท่านั้น เพราะถึงอย่างไรตลาดหลักของชุดนักเรียนก็คือคนไทยเช่นเดียวกับร้าน "ท๊อป" ขายชุดนักเรียนในละแวกเดียวกัน เปิดเผยว่า ช่วงนี้มีการเปิดประเทศจะมีคนจีนแวะเวียนเข้ามาซื้อ แต่ละวันมีไม่ถึง 10 คน ส่วนใหญ่จะซื้อเพื่อใส่ถ่ายรูป ซึ่งถือว่าเป็นเรื่องดีที่คนต่างชาติให้ความสนใจชุดนักเรียนไทย โดยลูกค้าชาวจีนหลายคนจะเปิดรูปในโซเชียลมีเดียให้ทางร้านดูว่าต้องการชุดแบบไหนและส่วนใหญ่เป็นชุดแบบเดียวกันขณะที่สาวจีน 4 คนเดินทางมาจากเมืองหางโจว มณฑลเจ้อเจียง เข้ามาท่องเที่ยวในประเทศไทยและซื้อชุดนักเรียนที่ร้านย่านบางลำพู"หลี่ถิง" และ "หร่วนว่านฉี" บอกว่า เข้ามาท่องเที่ยวในประเทศไทยตั้งแต่วันที่ 5 มี.ค. โดยมาร่วมงาน Fan Meeting ของ "พีพี-กฤษฏ์" นักแสดงชื่อดังของไทย ส่วนการซื้อชุดนักเรียนใส่ เพราะดูมาจากละครและเห็นว่าเป็นชุดที่น่ารัก ขณะที่ชุดนักเรียนของไทยก็เป็นที่รู้จักในประเทศจีนบ้างเช่นกันส่วน "เจิ้งลี่จุน" และ "เฮเลน" บอกว่า ใส่ชุดนักเรียนเพราะอยากย้อนวัยและตามรอยดาราที่ชื่นชอบ หลังจากใส่ชุดนักเรียนได้ถ่ายรูปส่งไปให้เพื่อนที่ประเทศจีนดู เพื่อนบางคนเห็นแล้วสนใจถึงกับฝากซื้อ นอกจากนี้ยังมองว่าชุดนักเรียนของไทยไม่ได้แตกต่างกับของจีนมากนัก ที่ต่างกันคือชุดนักเรียนไทยจะมีเพียงชุดเดียวที่ใส่ทุกฤดู แต่ที่จีนจะมีชุดสำหรับ 2 ฤดู ส่วนราคาถือว่าไม่แพงเมื่อเทียบกันสำหรับการปักชื่อบนชุดนักเรียน ก็เป็นชื่อของตัวเองและเพิ่มเติมคำที่ไกด์แนะนำ เช่น หลี่ถิง สวยจริงจริง, หร่วนว่านฉี สวยที่สุด, เจิ้งลี่จุน น่ารัก และ เฮเลน สวยมากมากด้าน วรินยุภา หุ้นส่วน เจ้าของร้านปักชื่อย่านบางลำพู โชว์กระดาษที่เขียนชื่อนักท่องเที่ยวแต่ละคนเป็นภาษาไทยเพื่อปักลงบนชุดนักเรียน ให้กับทีมข่าวไทยพีบีเอสออนไลน์ดูเจ้าของร้านปัก บอกว่า ช่วง​ 3 เดือนที่ผ่านมา​มีลูกค้าชาวจีนที่ซื้อชุดนักเรียนในละแวกตลาดบางลำพู เข้ามาใช้บริการปักเสื้อวันละ​ 20-50​ ตัว​ คิดราคาตัวละ 50 บาท เพราะสามารถรอรับเสื้อได้เลยส่วนข้อความที่ปักจะเป็นชื่อ พร้อมกับคำที่นักท่องเที่ยวรู้สึกชอบ บางคนจะถามความหมายของคำก่อนปักลงไปเจ้าของร้านปัก มองว่ากระแสคนจีนใส่ชุดนักเรียนไทยเป็นเรื่องดี ช่วยเพิ่มรายได้ในช่วงปิดเทอม​ แต่ไม่รู้ว่ากระแสนี้จะฮิตไปอีกนานหรือไม่ เพราะส่วนใหญ่เป็นเด็กวัยรุ่นสำหรับความนิยมชุดนักเรียนไทยในกลุ่มคนจีน มีมาตั้งแต่ปีก่อน ซึ่งบรรดาเซเลป​และนักแสดงจีนใส่ชุดนักเรียนไทยถ่ายรูปโพสต์ลงโซเชียล​มีเดีย​ หรือล่าสุด​นักแสดงสาววัยรุ่นชื่อดัง​ "จวีจิ้งอี" ที่เดินทางมาเที่ยวเมืองไทยเมื่อเดือน​ ก.พ.ที่ผ่านมา ก็ซื้อชุดนักเรียน​ ปักชื่อภาษาไทย​และโพสต์ลงโซเชียลจนกลายเป็นกระแสทั้งในไทยและจีนด้วยเช่นกัน​   
GEN ใหม่เยาวราช ลมหายใจที่เปลี่ยนผ่าน|สิ่งที่สะท้อนความเป็นเยาวราชนอกจากการเป็นแหล่งการค้า ที่มีการจำหน่ายสินค้าหลากหลายประเภทแล้ว ภัตตาคาร ร้านอาหาร ร้านทอง และการเปิดร้านขายอาหารหน้าบ้าน และการปรับปรุงอาคารเก่ามาเป็นสไตล์จีนใหม่เพื่อรองรับนักท่องเที่ยว ทำให้พื้นที่เยาวราชมีเสน่ห์น่าสนใจไม่น้อยเมื่อมีคนรุ่นใหม่เข้ามาสืบสานกิจการต่อยอดจากคนรุ่นปู่ ย่า ตา ยาย อากง อาม่า มีการปรับปรุงเปลี่ยนแปลงวิถีชีวิตและวัฒนธรรมให้เข้ากับยุคดิจิทัลนายรชต เจริญพิมสกุล หรือ “หมื่น” ทายาทรุ่น 4 ร้านปลาท่องโก๋เสวย กล่าวว่าจุดเริ่มต้นของร้านปลาท่องโก๋เสวย เกิดจากอากง อามาที่อพยพมาจากประเทศจีน มาเปิดสาขาแรกที่เทเวศน์มานาน 70 ปี ต่อมาพ่อรับมารับช่วงขายต่อที่เยาวราชทายาทรุ่น 4 ร้านปลาท่องโก๋เสวย กล่าวว่า การขายปลาท่องโก๋เฉพาะช่วงเวลาทำให้มีรายได้ทางเดียว แต่การเปิดขายทั้งวันกลางวันและกลางคืนจะมีรายได้จากนักท่องเที่ยวและการขายดิลิเวอรี่ ทำให้มีรายได้เข้ามา 2-3 ทางนายรชต กล่าวว่า แต่ก่อนที่ร้านขายปลาท่องโก๋ทอด แต่ปัจจุบันมีปลาท่องโก๋ย่าง มีความคิดว่าคนรุ่นใหม่ต้องการรับประทานอาหารที่มีนั้นน้อย เมื่อนำปลาท่องโก๋ย่าง นำมันจะออกทำให้ปลาท่องโก๋มีความกรอบขึ้นขณะที่นายภูมิ สมบูรณ์กุลวุฒิ เจ้าของร้านปาเฮ่า หรือ Ba Hao ที่มีความหมายว่าเลข 8 กล่าวว่าเป็นคนชอบท่องเที่ยว และสมัยก่อนเยาวราชไม่ค่อยมีบาร์ที่เป็นสไตล์จีน ในฐานะที่เป็นคนที่เกิดในพื้นที่นี้จึงอยากนำเสนอสิ่งที่เป็นรากเหง้าของวัฒนธรรม เชื้อสายไทยจีน ไม่ใช่มาเยาวราชแล้วพบแต่สตีทฟู้ด อยากให้นักท่องเที่ยวมีร้านมีอาหารหลากหลายสำหรับร้านปาเฮ่า เป็นการปรับปรุงตึกเก่าในหัวมุมถนนนานาตัดกับซอยพันธ์จิตต์ และถนนไมตรีจิตต์ ที่นี่เป็นทั้งบาร์เสิร์ฟค็อกเทล ให้บริการอาหารจีนหลากสไตล์เป็นธุรกิจที่ต่อยอดจากคนรุ่นเก่ามาสู่คนรุ่นใหม่ในช่วงวิถีชีวิตที่เปลี่ยนผ่านของเยาวราชอีกยุคหนึ่ง  
เปิดเบื้องหลัง ช่างภาพ "สาวไทย" ในงานประกาศรางวัลออสการ์ 2023|เปิดเส้นทางช่างภาพสาวไทย "ปูเป้-จุฑารัตน์ ภิญโญดุลยเจต" เบื้องหลังความสำเร็จ ก่อนจะได้เป็นหนึ่งในช่างภาพงานประกาศรางวัลออสการ์ 2023 ให้สื่อดัง The New York Times และช็อตประทับใจในเสี้ยววินาทีกับ "ริฮานนา-มิเชล โหย่ว" งานประกาศรางวัลออสการ์ ครั้งที่ 95 ในปีนี้ กลายเป็นกระแสทอล์กออฟเดอะทาวน์ในหลาย ๆ เรื่อง และได้รับความสนใจไม่ต่างจากปีที่ผ่านมา ๆ มา แต่ในสื่อสังคมออนไลน์ครั้งนี้ กลับมีการส่งต่อโพสต์ของสาวไทยคนหนึ่งที่เธอได้เป็นส่วนหนึ่งของวินาทีประวัติศาสตร์แห่งวงการภาพยนตร์จนทำให้ใครหลายคนต่างเข้าไปชื่นชมและแสดงความยินดีกับประสบการณ์ภายในงานออสการ์ครั้งแรกของเธอไทยพีบีเอสออนไลน์ติดต่อ "ปูเป้-จุฑารัตน์ ภิญโญดุลยเจต" ไปทันทีที่ได้อ่านเรื่องราวนี้ และได้รับคำตอบสายตรงมาจากสหรัฐอเมริกา โดยบอกเล่าจุดเริ่มต้นเส้นทางการเป็นช่างภาพของเธอ ด้วยความชื่นชอบในการถ่ายภาพแนว Street ที่เรียกว่า ออกจากบ้านมา ทุกอย่างก็กลายเป็นงานภาพถ่ายของเธอได้ทั้งหมด โดยมีช่างภาพข่าวระดับโลก Martin Parr เป็นแรงบันดาลใจ ทำให้หลังจากเรียนจบคณะนิเทศศาสตร์ จุฬาลงกรณ์มหาวิทยาลัย จึงตัดสินใจเผชิญโลกกว้างมุ่งสู่สหรัฐฯ เพื่อเรียนคอร์สการถ่ายภาพเป็นเวลา 1 ปีหลังจบหลักสูตร ปูเป้-จุฑารัตน์ หวนกลับมาประเทศบ้านเกิด เพื่อเริ่มทำงานเป็นช่างภาพอย่างจริงจัง และพบว่า การทำงานช่างภาพฟรีแลนซ์ในประเทศไทยนั้น "มีชั่วโมงทำงานไม่ได้สอดคล้องไปกับค่าตอบแทนที่ได้มา" แต่ความมุ่งมั่นที่จะเป็นช่างภาพก็ไม่ได้หมอดดับไปพร้อมกับสิ่งที่เจอ เธอเลือกก้าวสู่เส้นทางที่ท้าทายอีกครั้งด้วยการกลับไปยังสหรัฐฯ เพื่อทำตามความฝันของเธอบนเวทีโลกภาพ : Poupay Jutharatภาพ : Poupay Jutharatสุดท้ายความพยายามก็เห็นผล ปูเป้-จุฑารัตน์ ได้รับโอกาสให้แสดงฝีมือกับงานสื่อต่างประเทศอย่าง The New York Times ทั้งการถ่ายภาพข่าว ภาพเทศกาลไปจนถึงงานแฟชัน Met Gala หรืองานประกาศรางวัลต่าง ๆ เธอก็ใช้ทั้งพรสวรรค์และพรแสวงฝ่าฟันมาได้อย่างงดงาม กระทั่งล่าสุดกับโอกาสที่เธอได้รับ "I'M HERE AT THE OSCARS !!!"แม้การถ่ายพรมแดงนั้นจะไม่ต้องใช้เทคนิคออกแบบภาพมากนัก แต่ก็นับเป็นอีกประสบการณ์สำคัญของ ปูเป้-จุฑารัตน์ ที่ได้ถ่ายภาพคนดัง ซึ่งแต่ละช็อตต้อง "ห้ามพลาด" จังหวะการทำงานต้องสอดคล้องกับความไวของการเดินของคนดังแต่ละคน โดยเฉพาะช่วงที่คุณแม่คนสวยอย่าง "ริฮานนา" เดินมาปิดท้าย พร้อมโบกมือมาหน้าเลนส์ของเธอ ทำให้ประทับใจกับช็อตนี้มากเป็นพิเศษมิเชล โหย่ว คือคนดังอีกคนที่ ปูเป้-จุฑารัตน์ รอคอยในงานออสการ์ครั้งนี้ แม้ว่าที่ผ่านมา เธอจะเคยได้พบและถ่ายภาพมิเชล โหย่วมาบ้างแล้วในช่วงโปรโมตผลงาน แต่เพราะเธอชื่นชอบภาพยนตร์ Everything Everywhere All at Once ทำให้เธอประทับใจกับผลการประกาศรางวัลในปีนี้มากภาพ : Poupay Jutharatภาพ : Poupay Jutharatอย่างไรก็ตาม การได้มาแสดงฝีมือถ่ายภาพในงานประกาศรางวัลระดับโลกเช่นนี้ หลายคนอาจมองว่าเป็นจุดสูงสุดที่ทำให้ช่างภาพคนหนึ่งทะนงตนได้แล้ว แต่ไม่ใช่สำหรับ ปูเป้-จุฑารัตน์ เพราะการทำงานในต่างประเทศ อย่างสหรัฐอเมริกา ทุกคนมีความสามารถและพร้อมที่จะพัฒนาตนเอง วันนี้ได้งานใหญ่แต่ก็ไม่ได้การันตีว่าวันหน้าจะได้กลับมาออสการ์อีกครั้ง เพราะอาจมีช่างภาพหน้าใหม่ที่เก่งกว่าเกิดขึ้นมาได้ปูเป้-จุฑารัตน์ ทิ้งท้ายกับไทยพีบีเอสออนไลน์ว่า การทำงานในต่างประเทศนั้นไม่ใช่เรื่องยาก แต่ก็ไม่ได้ง่าย แต่ส่วนตัวเชื่อว่าคนไทยเป็นคนเก่ง มีฝีมือ หากพยายามก็มีโอกาสที่จะได้มาทำงานกับสื่อต่างประเทศ โดยเฉพาะในสหรัฐฯ ที่ทุกวันนี้เปิดโอกาสให้ทุกเชื้อชาติได้มีพื้นที่แสดงฝีมือมากขึ้น "ขอแค่อย่ากลัว อย่ายอมแพ้ อย่าหมดไฟ โอกาสก็จะมาถึงมือคุณแน่นอน" อ่านข่าวที่เกี่ยวข้อง4 เรื่องราวสุดประทับใจบนเวทีออสการ์ 2023รายงานพิเศษ : กรรมการ Oscars เป็นใคร ตัดสินอย่างไร 
ปักหมุด "Unfolding Bangkok” ย้อนรอยหัวลำโพง 18-26 มี.ค.|รฟท. เชิญชวนคนไทยเข้าร่วมงาน “Unfolding Bangkok” ย้อนรอยรำลึก เรียนรู้ประวัติศาสตร์สำคัญของชาติกว่าจะมาเป็น “สถานีหัวลำโพง” ผ่านการแสดงแสง สี เสียง ดนตรี ฉลองครบรอบ 126 ปีวันสถาปนากิจการรถไฟ 18-26 มี.ค.นี้ วันนี้ (21 มี.ค.2566) นายเอกรัช ศรีอาระยันพงษ์ ผอ.การศูนย์ประชาสัมพันธ์ การรถไฟแห่งประเทศไทย (รฟท.) กล่าวว่า รฟท.ร่วมกับสำนักงานส่งเสริมเศรษฐกิจสร้างสรรค์ เชิญชวนประชาชน และนักท่องเที่ยว ร่วมงาน Unfolding Bangkok สถานีกรุงเทพ (หัวลำโพง) โดยงานจัดขึ้นระหว่างวันที่ 18-26 มี.ค.นี้ ตั้งแต่เวลา 16.00-22.00 น.สำหรับงาน Unfolding Bangkok เป็นการเปิดประสบการณ์ใหม่เรียนรู้ประวัติ ศาสตร์อันทรงคุณค่าของชาติ ผ่านการแสดงแสง สี เสียง ดนตรี และการแสดงหลากหลาย โดยจะสื่อถึงการเปลี่ยนแปลงและพัฒนาจากอดีต ปัจจุบัน สู่อนาคต ร่วมเฉลิมฉลองในโอกาสครบรอบ 126 ปี วันคล้ายวันสถาปนากิจการรถไฟ 26 มี.ค.นี้ สำหรับกิจกรรมภายในงาน แบ่งเป็น 3 ส่วน ประกอบด้วย การจัดแสดงไฟ THE WALL 2023 : UNFOLDING HUA LAM PHONG มี 3 โซน ซึ่งจะจัดโซนจัดแสดงตั้งแต่เวลา 19.00-22.00 น.นอกจากนี้มี การแสดงดนตรี และการจัดแสดงรถไฟขบวนพิเศษ ประกอบด้วย รถจักรไอน้ำโมกุล เลขที่ 713 และ 715 ตู้รถเพรสทีจ ตู้รถโดยสารชั้น 3 รุ่นเก้าอี้ไม้ บริเวณชานชาลาที่ 4 และ 5รวมทั้งกิจกรรมทัวร์ย้อนเวลาศึกษารถไฟ โดยวิทยากรจาก รฟท. และกลุ่มคนรักรถไฟ มาร่วมบอกเล่าความเป็นมาของรถไฟไทย และสถานีหัวลำโพง ระบบการขนส่งที่เป็นทางเลือกของประเทศไทยตั้งแต่สมัยรัชกาลที่ 5 ถึงปัจจุบัน นอกจากนี้ยังมีนิทรรศการภารกิจชีวิตในโลกย่อสเกลรถไฟจำลองเป็นการจำลองรถไฟขนาดเล็กมาจัดแสดงให้ชมกันด้วยทั้งนี้ ในวันเสาร์ที่ 25 มี.ค.นี้ จะมีไฮไลท์สำคัญโดยจะมีขบวนรถพิเศษนำเที่ยว KIHA 183 กรุงเทพ-อยุธยา-กรุงเทพ ที่นักท่องเที่ยวได้จองตั๋วนำเที่ยวไว้แล้ว วิ่งออก-เข้าจากชานชาลาที่ 5 ในช่วงเวลา 07.00-08.10 น.และเวลา 19.45 - 22.00 น.ส่วนในวันอาทิตย์ที่ 26 มี.ค.นี้ จะมีขบวนรถจักรไอน้ำพิเศษนำเที่ยว กรุงเทพ - อยุธยา รุ่นแปซิฟิค หมายเลข 824 และ 850 ที่นักท่องเที่ยวได้จองตั๋วนำเที่ยวไว้แล้ว วิ่งออก-เข้า จากชานชาลาที่ 5 ในช่วงเวลา 07.00-08.10 น. และ 18.35-22.00 น. ทำให้นักท่องเที่ยวสามารถร่วมบันทึกภาพของขบวนรถ KIHA 183 และหัวรถจักรไอน้ำรุ่นต่างๆ ที่หาชมได้ยากในโอกาสนี้  
ความหมายต่างกัน? "กัมมันตรังสี-กัมมันตภาพรังสี"  |ราชบัณฑิตยสภา ถึงขั้นอธิบายคำว่า "กัมมันตภาพรังสี-กัมมันตรังสี" ความหมายต่างกัน ต้องให้ให้ถูกหลังข่าวสารซีเซียม-137 จากโรงไฟฟ้าปราจีนหายปริศนา โผล่โรงงานหลอมเหล็ก กรณีข่าวแท่งบรรจุสารซีเซียม-137 หายจากโรงไฟฟ้าพลังงานไอน้ำ ในพื้นที่จ.ปราจีนบุรี ซึ่งพบว่ายังมีการใช้คำว่า กัมมันตภาพรังสี และกัมมันตรังสี คลาดเคลื่อนในบริบทสำนักงานราชบัณฑิตยสภา โพสต์ชี้แจงผ่านทางเฟซบุ๊ก ระบุว่า กัมมันตภาพรังสี กับกัมมันตรังสีมีความหมายต่างกัน โดยอ้างอิงจากพจนานุกรม ฉบับราชบัณฑิตยสถาน พ.ศ.2554 ดังนี้กัมมันตภาพรังสี เป็นศัพท์บัญญัติของคำ "Radioactivity" หมายถึง การเสื่อมสลายโดยตัวเองของนิวเคลียสของอะตอมที่ไม่เสถียร เป็นผลให้ได้อนุภาคแอลฟา อนุภาคบีตา รังสีแกมมา ซึ่งเป็นคลื่นแม่เหล็กไฟฟ้าที่มีช่วงคลื่นสั้นมากและมีพลังงานสูง ทั้งหมดนี้พุ่งออกมาด้วยความเร็วสูงมาก ในบางกรณีอาจมีพลังงานความร้อน และพลังงานแสงเกิดตามมาด้วย เช่น การเสื่อมสลายของนิวเคลียสของธาตุเรเดียมไปเป็นธาตุเรดอนกัมมันตรังสี เป็นศัพท์บัญญัติของคำ "Radioactive" หมายถึง ที่สามารถเกิดกัมมันตภาพรังสีได้ (ใช้แก่ธาตุ หรือสาร) ต้องใช้ประกอบกับคำอื่น เช่น วัสดุกัมมันตรังสี อนุกรมกัมมันตรังสี กากกัมมันตรังสีอ่านข่าวที่เกี่ยวข้องแจกแถบวัดค่ารังสีซีเซียม-137 ให้ชุมชนในรัศมี 5 กม. 
6 น้ำสมุนไพรไทย ดื่มแก้กระหายคลายร้อนให้ร่างกาย|ร้อนปรอทแตกเกินต้าน แม้จะดื่มน้ำเย็นดับกระหายคลายร้อน แต่ก็ยังไม่สามารถช่วยได้มากนัก กรมแพทย์แผนไทยและแพทย์ทางเลือก ได้รวบรวม 6 ชนิดสมุนไพร ที่มีสรรพคุณเป็นเครื่องดื่มดับกระหาย เช่น ดอกเก๊กฮวย ใบบัวบก ใบเตย มะตูม กระเจี๊ยบ ตะไคร้พืชดั้งเดิมของประเทศจีนและญี่ปุ่น และได้แพร่เข้าสู่ประเทศกัมพูชา ลาว รวมถึงไทย เป็นสมุนไพรที่มีฤทธิ์มีฤทธิ์ เป็นยาเย็น ดับร้อน ขับเหงื่อ และยังช่วยป้องกันอาการความดันโลหิตสูง บำรุงหลอดเลือด แก้ไข้ บรรเทาอาการหน้ามืดเป็นลม กลิ่นฉุน มีรสขมและรสหวาน วิธีการใช้นำมาชงหรือต้มผสมน้ำตาลดื่มนอกจาก น้ำเก๊กฮวยจะสดชื่น เป็น "เครื่องดื่มดับกระหาย" แล้ว ยังมีคุณสมบัติเด่นในเรื่องของการขับสารพิษในร่างกาย เป็นยาระบายอ่อนๆ ช่วยขับลม ช่วยระบาย และย่อยอาหาร ทำให้ให้รู้สึกสดชื่น สบายท้อง อีกทั้งเก๊กฮวยดอกขาว หากใช้ร่วมกับ สะระแหน่ ใบไผ่ขม จะช่วยแก้อาการไอได้ข้อมูลจากคณะเภสัชศาสตร์ มหาวิทยาลัยเชียงใหม่ ระบุว่าใบบัวบกเป็นพืชที่เหมาะสำหรับเตรียมเป็นเครื่องดื่มและอาหาร ช่วงอากาศร้อน ช่วง 12.00-14.00 น. อันเป็นช่วงเวลาที่ธาตุไฟในจักรวาลแรงกล้า เหมาะสำหรับวัยรุ่นมากที่สุด เพราะเป็นอายุที่มีธาตุไฟประจำกาย เนื่องจากใบบัวบกมีรสขม ใช้ลดความร้อนในร่างกายใบบัวบกเป็นยาบำรุง รักษาโรคผิวหนัง โรคประสาท ขับปัสสาวะ ต้นและใบเป็นยาบำรุงหัวใจ แก้อ่อนเพลียเมื่อยล้า แก้ท้องเสีย อาการเริ่มเป็นบิด คนจีนใช้ตำละลายน้ำผสมน้ำตาล เป็นยาแก้ร้อนใน แก้ช้ำใน แก้อ่อนเพลียได้ดี สรรพคุณในตำราจีนกล่าวว่า ใบมีรสขมเล็กน้อย เผ็ดเล็กน้อย เย็นจัด หรือหนาว ในทางจีนใช้ขับความร้อน ขับปัสสาวะ แก้พิษ แก้บวม ใช้ในอาการไข้หวัดใหญ่ ใช้ในอาหารเป็นพิษ ใช้ขนาด 15-30 กรัม (แห้ง) บำรุงตับ ใช้ขนาด 250 กรัม ต้มในน้ำตาล นอกจากนี้ยังใช้ถอนพิษในทางการแพทย์ล้านนา พบตำรับยาที่เข้าผักหนอก ได้แก่ ยาแก้ปิ (ลมแดด หรือ เวลาหิวข้าว) ยามะเร็งครุตขึ้นหัว (ปวดหัวข้างเดียวมาก) ยาลมเกี่ยว (ตะคริว) และยาผีเครือสันนิบาต โดยมีตัวยาอื่นเป็นส่วนร่วม น้ำที่คั้นได้ พบเอเชียติโคไซด์มากที่สุด มีฤทธิ์ต้านการอักเสบ ช่วยเสริมสร้างคอลลาเจนให้กับผิว นอกจากนี้ยังสามารถยับยั้งอาการคัน ช่วยยับยั้งเชื้อกลาก สารสกัดด้วยน้ำยังสามารถช่วยลดการติดเชื้อที่เกิดหนอง ทำให้เหมาะสมในการใช้เป็นผลิตภัณฑ์ภายนอกลดการอักเสบของแผลในช่องปาก และอื่นๆหลายคนอาจจะคุ้นชินกับการที่นำมาทำอาหาร ขนม ให้มีกลิ่นหอมและสีสันหน้ารับประทาน รวมไปถึง "เครื่องดื่มดับกระหาย" แต่ความจริงแล้ว ใบเตย มีสรรพคุณมากกว่าที่คิด เพราะนอกจากจะเป็นยาเย็น แก้อาการร้อนใน แก้กระหายน้ำ ทำให้ชุ่มคอแล้ว ยังมีสรรพคุณในการบำรุงหัวใจ บำรุงกำลัง ลดระดับน้ำตาลในเลือดได้เป็นอย่างดีอีกด้วยการใช้ใบเตย สามารถเอาใบสดมาต้ม หรือหากต้องการเก็บเอาไว้ดื่มได้นาน ให้เอาใบสดมาตากแห้งและเอามาคั่ว ทำเป็นชาเอาไว้ดื่ม น้ำเตยหอมมีกลิ่นหอมเย็น ช่วยดับพิษร้อน ทำให้รู้สึกสดชื่น เย็นสบาย แก้อาการอ่อนเพลีย ปรับสมดุลในร่างกาย ช่วยลดความดันโลหิต ควบคุมระดับน้ำตาลในเลือดอ่านข่าวเกี่ยวข้อง : 6 สูตรสมุนไพรไทย ฟื้นผิวคล้ำแดดหลังสงกรานต์สมุนไพรแห้งอีกชนิดที่คุ้นเคย เป็นไม้ผลยืนต้น พบมากในอินเดีย ปากีสถาน บังกลาเทศ เมียนมา เวียดนาม และมีการนำเข้ามาปลูกที่ไทยจนแพร่หลายในปัจจุบัน มะตูมมีสาระสำคัญหลากหลายชนิดที่ให้คุณค่าทางด้านการรักษาและบำรุงสุขภาพ ผลดิบแห้งแก้ท้องเสีย แก้บิดผลสุก เป็นยาระบาย ช่วยย่อยอาหาร ใบสด คั้นน้ำกิน แก้หลอดลมอักเสบ และเปลือกรากและต้น รักษาไข้มาลาเรีย นิยมเอามาทำ "เครื่องดื่มดับกระหาย" ในหน้าร้อน เนื่องจากมีสรรพคุณแก้ร้อนใน กระหายน้ำ บำรุงธาตุ มีกลิ่นหอมทำให้รู้สึกผ่อนคลายนอกจากนี้ ยังช่วยต่อต้านการเจริญเติบโตของเชื้อแบคทีเรีย ช่วยต้านไวรัส ยับยั้งการหดเกร็งของลำไส้ ลดและยับยั้งระดับน้ำตาลในเลือด กระตุ้นให้อินซูลินมีปริมาณเพิ่มขึ้น ลดภาวะอักเสบ ได้อีกด้วยข้อมูลจากกรมการแพทย์แผนไทยและการแพทย์ทางเลือก ระบุว่า กระเจี๊ยบแดง หรือ กระเจี๊ยบ นับเป็น 1 ในสมุนไพรพื้นบ้านที่มีการใช้ประโยชน์อย่างกว้างขวาง ในงานสาธารณสุขมูลฐานจึงจัดกระเจี๊ยบแดงเป็นสมุนไพรประจำบ้านที่ใช้ง่ายและมีความปลอดภัยสูง นอกจากสามารถนำไปทำเป็น "เครื่องดื่มดับกระหาย" ได้แล้ว ยังมีการศึกษาวิจัยต่อยอดเพื่อค้นหาฤทธิ์ในการลดความดัน ฤทธิ์ลดไขมันในเลือดอีกด้วยตำราสรรพคุณยาไทย ระบุว่า กระเจี๊ยบ มีรสเปรี้ยว สรรพคุณ ขับปัสสาวะ ขับเสมหะ แก้ไอ ล้างเมือกมันในลำไส้ให้ลงสู่ทวารหนัก กระเจี๊ยบ ยังจัดเป็นพืชสมุนไพรที่ถูกนำมาอยู่ในรายชื่อคู่มือบัญชียา "สมุนไพร" ในบัญชียาหลักแห่งชาติ ในกลุ่มยาพัฒนาจากสมุนไพร ยารักษากลุ่มอาการทางระบบทางเดินปัสสาวะ อีกด้วย1 ใน 10 สมุนไพร ที่ กรมการแพทย์แผนไทยฯ จัดให้เป็นพืชสมุนไพรประจำบ้านในการดูแลสุขภาพ มีรสปร่า กลิ่นหอม สรรพคุณช่วยแก้เบื่ออาหาร บำรุงไฟธาตุให้เจริญ แก้โรคทางปัสสาวะ ขับลมในลำไส้ ทำให้เจริญอาหาร ส่วนเหง้า หากนำมาคั่วไฟให้เหลือง ชงน้ำรับประทาน ใช้เป็นยาแก้ขัดปัสสาวะ แก้นิ่ว แก้น้ำเบาพิการได้สรรพคุณของน้ำตะไคร้ คือ กลิ่นหอม ขับปัสสาวะ เป็น "เครื่องดื่มดับกระหาย" ช่วยทำให้ชุ่มชื่นใจ ดื่มแล้วเกิดกำลังวังชา อย่างไรก็ตาม ควรหลีกเลี่ยงการทำให้หวานจัดโดยการใส่น้ำตาลลงไปในปริมาณมาก อาจก่อให้เกิดผลเสียในผู้ป่วยโรคเบาหวาน เนื่องจากจะไปมีผลกับระดับน้ำตาลในเลือดได้
สุดน่ารัก! ลีเมอร์หางแหวน สัตว์โลกใกล้สูญพันธุ์ที่สวนสัตว์เปิดเขาเขียว|สวนสัตว์เปิดเขาเขียว จ.ชลบุรี ชวนนักท่องเที่ยวทำความรู้จักสัตว์ใกล้สูญพันธุ์  "ริงเทลลีเมอร์" สัตว์เลี้ยงลูกด้วยนม ตระกูลลิง มีดวงตาคล้ายสามเหลี่ยม -หางยาวดำสลับขาวเป็นวงแหวน 13-14 ชั้นช่วงเทศกาลสงกรานต์ สวนสัตว์เป็น 1 ในแหล่งท่องเที่ยวยอดนิยมของครอบครัวและนักท่องเที่ยวจำนวนมาก ซึ่งสวนสัตว์เปิดเขาเขียวใน จ.ชลบุรี นับเป็นสวนสัตว์ที่มีขนาดพื้นที่ใหญ่ที่สุดในประเทศไทย กว่า 5,000 ไร่ และมีจำนวนสัตว์มากกว่า 2,200 ชนิด ได้เปิดให้นักท่องเที่ยวเข้าชมทุกวันเช่นกันไทยพีบีเอสพารู้จัก "ลีเมอร์หางแหวน" ( Ring-Tailed Lemur) สัตว์เลี้ยงลูกด้วยนม หางยาวเด่นชัด ที่สวนสัตว์เปิดเขาเขียวมีอยู่ทั้งหมด 25 ตัว เริ่มดูแลมาตั้งแต่ 10 ปีก่อนจนถึงปัจจุบัน โดยทีมข่าวและนักท่องเที่ยวสามารถเข้าใกล้อย่างใกล้ชิดได้ เพียงแต่ต้องให้ลีเมอร์กระโดดมาหาเองนายเทวินทร์ รัตนะวงศะวัต ผู้อำนวยการสวนสัตว์เปิดเขาเขียว กล่าวว่าการดูแลสัตว์ทุกชนิดที่เขาเขียว จะเน้นความเป็นธรรมชาติและการไม่ให้นักท่องเที่ยวลุกล้ำความเป็นส่วนตัวของสัตว์มากเกินไปผอ.สวนสัตว์เปิดเขาเขียว ยังระบุด้วยว่าอีกบทบาทของสวนสัตว์เปิดเขาเขียวทำหน้าที่ด้านอนุรักษ์ "ลีเมอร์หางแหวน" เนื่องจากสถานภาพปัจจุบันเป็นสัตว์ใกล้สูญพันธุ์ ทั้งการดูแลสุขลักษณะ สภาพพื้นที่ และ กฎระเบียบขั้นตอนคำแนะนำที่ให้นักท่องเที่ยวได้เรียนรู้ก่อนจะนั่งแพข้ามมายังเกาะที่ลีเมอร์อยู่ เช่น การล้างรองเท้าฆ่าเชื้อ และ การใส่ถุงมือ ที่เจ้าหน้าที่เตรียมไว้ให้ เป็นต้น"ลีเมอร์หางแหวน" เป็นสัตว์ตระกูลลิง เลี้ยงลูกด้วยนม โครงหน้าเรียวและแคบ จมูกยื่นยาวคล้ายหมาป่า มีขนบนร่างกายแน่น สีขนส่วนหลังสีเทาหรือน้ำตาลแดง ส่วนหัวและคอสีเทาดำ แขนและขาสีเทา ส่วนท้องและใบหน้าสีขาวลักษณะขนรอบดวงตาสีดำเรียงตัวกันคล้ายสามเหลี่ยม มีหางยาว โดยส่วนหางมีขนสีดำและสีขาวสลับกันเป็นวงแหวน จำนวน 13 -14 แถบต่อตัวถิ่นอาศัย มักอยู่ในป่าเบญจพรรณ ป่าละเมาะ และป่าริมฝั่งแม่น้ำทางตอนใต้และทางตะวันตกเฉียงใต้ของเกาะมาดากัสการ์ เป็นสัตว์ที่กินได้ทั้งพืชและสัตว์ แต่ลีเมอร์ที่สวนสัตว์เปิดเขาเขียวจะชอบกินผักผลไม้ที่ทางเจ้าหน้าที่เตรียมไว้ให้ เพื่อให้นักท่องเที่ยวและเด็กๆ ได้มีกิจกรรมเวลามาเที่ยวที่สวนสัตว์ ส่วนอื่นๆ ที่ลีเมอร์หากินได้เองตามธรรมชาติ เช่น ดอกไม้ เปลือกไม้ แมลง กิ้งก่า และ นกลีเมอร์เป็นสัตว์สังคม ชอบอยู่เป็นฝูง ฝูงละ 12 -24 ตัว เพศเมียมีลำดับสูงกว่าเพศผู้ หากินในเวลากลางวัน ใช้พื้นที่หากินทั้งบนพื้นดินและบนต้นไม้ จะสื่อสารกับสมาชิกในฝูงตัวอื่นด้วย "เสียง" และ "กลิ่น"อายุขัยเฉลี่ยของลีเมอร์หางแหวนอยู่ที่ 25-30 ปี โตเต็มวัยที่อายุ 2-3 ปี เข้าสู่ช่วงเจริญพันธุ์จะจับคู่ผสมพันธุ์ โดยที่เพศผู้ที่มีอันดับสูงในฝูง จะมีโอกาสผสมกับลีเมอร์เพศเมียหลายตัวในฝูง มากกว่าเพศผู้ที่อันดับต่ำกว่า ฤดูผสมพันธุ์อยู่ในช่วงเดือนเมษายน-มิถุนายน ระยะตั้งท้อง 4 เดือน - 4 เดือนครึ่ง ออกลูกครั้งละ 1-2 ตัวสวนสัตว์เปิดเขาเขียว เปิดต้อนรับทุกวัน แต่จะให้เข้าชมความน่ารักของลีเมอร์ ไฮไลต์ของสวนสัตว์ได้เฉพาะช่วง เสาร์-อาทิตย์ และ ช่วงวันนักขัตฤกษ์เท่านั้น เพื่อไม่ให้ลีเมอร์ถูกรบกวนมากเกินไป แต่ขณะเดียวกันทางสวนสัตว์ก็อยากให้นักท่องเที่ยวได้ชมและรู้จัก สัตว์โลกแสนน่ารักขวัญใจผู้คนทุกวัยไปด้วยกัน อ่านข่าวเพิ่ม :สงกรานต์ 4 วัน ตาย 158 บาดเจ็บ 1,431ร้อนส่งท้ายสงกรานต์! เชียงรายยังนำจุดความร้อน-พะเยาขึ้นนำ pm 2.5
วันนี้วันอะไร : วันโรคหอบหืดโลก (World Ashma Day)|ทุกวันอังคารแรกของเดือน พ.ค. เป็น "วันโรคหอบหืดโลก" สิ่งที่ต้องตระหนักคือโรคนี้ไม่ใช่โรคติดต่อ แต่ในบรรดาผู้ป่วย "เด็ก" คือกลุ่มที่ได้รับการวินิจฉัยว่าเป็นโรคหอบหืดเรื้อรังบ่อยที่สุดวันโรคหอบหืดโลก (World Ashma Day) ถูกกำหนดโดย Global Initiative for Asthma หรือ GINA ตั้งแต่ พ.ศ.2536 ให้ตรงกับวันอังคารแรกของเดือน พ.ค.ทุกปี จุดประสงค์ เพื่อให้ความสนใจกับโรคหอบหืดและสร้างความตระหนักรู้แก่ผู้คน เกี่ยวกับภาวะสุขภาพเรื้อรังและการรักษาสำหรับปี 2566 ตรงกับวันอังคารที่ 2 พ.ค.องค์การอนามัยโลก (WHO) นิยามโรคหอบหืด เป็นโรคระยะยาวที่ส่งผลกระทบต่อทั้งเด็กและผู้ใหญ่ ภาวะนี้ทำให้เกิดการอักเสบและตึงตัวของกล้ามเนื้อรอบๆ ทางเดินหายใจเล็กๆ ในปอด ทำให้ทางเดินของอากาศแคบลง ส่งผลให้ผู้ที่เป็นโรคหอบหืด มีอาการไอ หายใจมีเสียงหวีด หายใจถี่ และแน่นหน้าอกโรคหอบหืดมักถูกละเลยและไม่ได้รับการรักษาอย่างจริงจัง โดยเฉพาะในประเทศที่มีรายได้น้อยและปานกลาง แม้ว่าจะไม่มีวิธีรักษาโรคหอบหืด แต่ผู้ป่วยสามารถจัดการได้อย่างมีประสิทธิภาพด้วยยาพ่น ซึ่งช่วยให้ผู้ที่เป็นโรคหอบหืดสามารถดำเนินชีวิตได้ตามปกติและลดอาการได้ กรมสุขภาพจิตห่วง ปชช.เสพข่าวความรุนแรง ทำระแวงสังคมที่มา : Indiatimes
สายรักธรรมชาติไม่ควรพลาด "ดูผีเสื้อ" แคมป์บ้านกร่าง|สายรักธรรมชาติไม่ควรพลาด หน้าร้อนนี้กับกิจกรรมการดูผีเสื้อ ที่แคมป์บ้านกร่าง อุทยานแห่งชาติแก่งกระจาน จ.เพชรบุรี แหล่งรวมของผีเสื้อนับพันนับหมื่นตัวหลากหลายสายพันธุ์ หลากหลายสีสัน ออกมาโบยบินอวดโฉมนักท่องเที่ยวผีเสื้อจะเกาะกลุ่มเป็นฝูงใหญ่เกาะกินโป่งอยู่ตามลำธาร จุดน้ำขัง ถนนที่มีแสงแดดส่องถึง หรือที่มีกองมูลสัตว์ป่าถ่ายทิ้งไว้ ซึ่งเราสามารถเข้าไปถ่ายรูปได้ใกล้ๆ ช่วงเวลาเหมาะสมที่จะดูผีเสื้ออยู่ในช่วงที่มีแสงแดด แต่ไม่ร้อนนัก ตั้งแต่ตอนเช้าไปจนถึงเที่ยง ในช่วงฤดูร้อนตั้งแต่เดือน มี.ค.-มิ.ย. ของทุกปีเจ้าหน้าที่ บอกว่าบ้านกร่างจะมีผีเสื้อประมาณ 280-400 สายพันธุ์ ส่วนสาเหตุที่บ้านกร่างมีผีเสื้อเยอะ ส่วนหนึ่งเพราะมีพันธุ์ไม้ที่หลากหลาย โดยผีเสื้อมีอายุอยู่ 5-10 วันก็ตาย บางตัวหลังวางไข่ก็ตาย และปีนี้ผีเสื้อมากกว่าทุกๆ ปีนอกจากนี้แคมป์บ้านกร่างยังเป็นเส้นทางเดินป่าศึกษาธรรมชาติ ชมนก ชมสัตว์ป่า และ ชมพันธุ์ไม้ อีกด้วยด้วยความตื่นตาตื่นใจกับผีเสื้อจำนวนมาก สิ่งที่สำคัญอย่าถ่ายรูปจนเพลิน ให้ระวังจะเหยียบผีเสื้อด้วยสำหรับการเดินทางสามารถขับรถเข้ามาจอดที่แคมป์บ้านกร่าง ซึ่งเสียค่าเข้าคนละ 60 บาท เด็ก คนละ 30 บาท ชาวต่างชาติ ผู้ใหญ่ คนละ 300 บาท เด็กคนละ 150 บาท รถยนต์ 4 ล้อ คันละ 30 บาทและจะมีรถบริการของอุทยานที่พาเข้าไปชมผีเสื้อ เสียค่าบริการไปกลับคนละ 20 บาท ลงจากรถแล้วก็เดินตามทางไปเรื่อยๆ จะเจอผีเสื้อตลอดเส้นทาง          อ่านข่าวอื่นๆ : "ดูผีเสื้อ" แคมป์บ้านกร่างเที่ยวสุดว้าว! กินปูทั้งปีที่ชุมชนบ้านน้ำราบ จ.ตรังเที่ยวภูลมโล ดูดอกพญาเสือโคร่ง - เดินตลาดนัดเด็กดอยท่องเที่ยววัฒนธรรมวิถีชุมชนกระบี่ "บ้านเกาะกลาง"
แซ่บระดับโลก "ส้มตำ-พล่ากุ้ง" ติด 10 อันดับสลัดที่ดีที่สุดในโลก |TasteAtlas จัดอันดับให้อาหารไทย เมนูส้มตำ และ พล่ากุ้ง ติดอันดับ ที่ 6 และ 9 ในอันดับเมนูสลัดที่ดีที่สุดในโลก หรือ 10 Best Rated SALADS in the World ระบุกลมกล่อมด้วยรสชาติเผ็ด หวาน เปรี้ยว เจอได้ในร้านอาหารไทยทั่วโลก 
วันนี้ (22 เมษายน 2566) TasteAtlas เว็บไซต์รวบรวมสูตรอาหารและรีวิวจากนักวิจารณ์อาหารทั่วโลก จัดอันดับ 10 Best Rated SALADS in the World (2023) หรือ เมนูสลัดที่ดีที่สุดในโลก ซึ่งผลการจัดอันดับ มี 2 เมนูอาหารไทย ที่ติดอันดับในครั้งนี้ ได้แก่ อันดับ 6 ส้มตำ และ อันดับ 9 พล่ากุ้งการจัดอันดับครั้งนี้ ใช้ผลคะแนนจากนักรีวิวทั่วโลก ประกาศเมื่อวันที่ 27 มี.ค.2566 ที่ผ่านมา โดย "ส้มตำ" ที่ได้รับอันดับ 6 ในการจัดอันดับครั้งนี้ ทางเว็บไซต์นิยามว่า ส่วนผสมของส้มตำประกอบด้วย มะละกอดิบฝานเป็นเส้นบางๆ ถั่วลิสง ถั่วฝักยาว มะเขือเทศ กุ้งแห้ง รวมถึงวัตถุดิบอื่นๆ ตามต้องการ มีซอสที่มีส่วนประกอบของ กระเทียม พริก น้ำปลา น้ำตาลปี๊บ น้ำมะนาว หรือ น้ำมะขามเมนูนี้มีรสชาติเผ็ด หวาน เปรี้ยว พบได้มากในภาคตะวันออกเฉียงเหนือของไทย ส้มตำมีหลากหลายประเภทขึ้นอยู่กับส่วนผสม ถือเป็นเมนูสลัดที่เรียบง่ายได้รับความนิยม และเป็นเมนูที่มีในร้านอาหารไทยทั่วโลก สามารถรับประทานเป็นอาหารจานหลัก กับข้าว หรือร่วมกับอาหารประเภทอื่นได้ส่วย "พล่ากุ้ง" ที่ได้อันดับ 9 นิยามว่า เป็นยำกุ้งสด ที่มีรสชาติ เผ็ด เปรี้ยว ส่วนประกอบได้แก่ กุ้ง ตะไคร้ หอมแดง ผักกาด ใบมะกรูด ผักชี และ ใบสะระแหน่ ราดด้วยซอสที่ทำจาก พริก และ น้ำมะนาวเมนูนี้สามารถปรับเปลี่ยนรูปแบบได้หลากหลายประเภทเช่นเดียวกัน สามารถเพิ่มวัตถุดิบ และ ส่วนผสมอื่นๆได้ตามต้องการ มีรสชาติจัดจ้าน และหอมเครื่องสมุนไพรไทยนอกจาก 2 เมนูจากประเทศไทยแล้ว ยังมีเมนูสลัดจากทั่วโลกที่ติดอันดับอีกด้วย ได้แก่ 
วันนี้วันอะไร : วันเสรีภาพสื่อมวลชนโลก (Word Press Freedom Day) |UNESCO ประกาศให้ 3 พ.ค.ของทุกปี คือ "วันเสรีภาพสื่อมวลชนโลก" เพื่อกระตุ้นสังคมให้ตระหนักถึงความสำคัญของเสรีภาพสื่อมวลชนทั่วโลก ปีนี้กำหนดหัวข้อ "เสรีภาพในการแสดงออก คือบ่อเกิดสิทธิทั้งปวง" และ 3 หน่วยงานสื่อไทยร่วมเสนอ 5 ข้อเรียกร้องไปยังรัฐบาลใหม่ปี 2566 UNESCO กำหนดหัวข้อการรณรงค์ไว้ว่า "Freedom of expression as a driver for all other human rights" หรือ "เสรีภาพในการแสดงออก คือบ่อเกิดแห่งสิทธิมนุษยชนทั้งปวง"หมายความว่า เสรีภาพในการแสดงออก ไม่ว่าจะเป็นสื่อหรือประชาชน ล้วนเป็นสิทธิพื้นฐานที่สมควรได้รับการปกป้องคุ้มครอง สอดคล้องกับหลักการ "เสรีภาพสื่อคือเสรีภาพประชาชน" ที่องค์กรวิชาชีพสื่อได้ยึดเป็นหลักปฏิบัติมาโดยตลอดเช่นกันเนื่องจาก "วันเสรีภาพสื่อมวลชนโลก" ประจำปี 2566 อยู่ในช่วงการรณรงค์หาเสียงเลือกตั้งทั่วไปของประเทศไทย ซึ่งจะมีขึ้นในวันที่ 14 พฤษภาคม 2566 นี้ องค์กรวิชาชีพสื่อตามรายนามในแถลงการณ์ ได้แก่ สมาคมนักข่าวนักหนังสือพิมพ์แห่งประเทศไทย, สมาคมนักข่าววิทยุและโทรทัศน์ไทย และสภาวิชาชีพข่าววิทยุและโทรทัศน์ไทยจึงขอใช้โอกาสนี้ เรียกร้องไปยังพรรคการเมืองต่างๆ ที่จะเข้าทำหน้าที่ในสภาผู้แทนราษฎรในอนาคตอันใกล้นี้ไม่ว่าจะเป็นฝ่ายรัฐบาลและฝ่ายค้าน จึงขอเรียกร้องดังต่อไปนี้1. คุ้มครองและพิทักษ์ไว้ซึ่งเสรีภาพการแสดงออกในรูปแบบต่างๆ ไม่ว่าจะเป็นเสรีภาพสื่อ เสรีภาพการแสดงความคิดเห็น ตลอดจนการชุมนุมหรือแสดงออกทางการเมืองที่สงบ สันติ และปราศจากอาวุธ อันเป็นสิทธิที่บัญญัติไว้ในรัฐธรรมนูญแห่งราชอาณาจักรไทย2. ปฏิรูปการบังคับใช้กฎหมายที่เกี่ยวข้องกับเสรีภาพในการแสดงออก เพื่อไม่ให้ถูกใช้เป็นเครื่องมือลิดรอนเสรีภาพของสื่อมวลชนและประชาชน และแก้ไขปัญหาการใช้กฎหมายปิดปากสื่อและประชาชน หรือที่เรียกว่า SLAPP (สแลป)3. สร้างกลไกตรวจสอบและเอาผิดผู้ที่คุกคามสื่อหรือใช้ความรุนแรงต่อคนทำงานสื่อได้อย่างแท้จริง เพื่อขจัดวัฒนธรรมการพ้นผิดลอยนวล (Culture of Impunity)4. ไม่นำเอา "ร่างพ.ร.บ.ส่งเสริมจริยธรรมและมาตรฐานวิชาชีพสื่อมวลชน" ฉบับที่ตกไปแล้วในรัฐสภาชุดก่อน ขึ้นมาพิจารณาอีกในอนาคต5. สนับสนุนกลไกการกำกับดูแลกันเองในวงการสื่อมวลชน ให้เป็นไปอย่างมีประสิทธิภาพและเป็นอิสระ เพื่อยกระดับมาตรฐานวิชาชีพ และส่งเสริมจริยธรรมสื่อควบคู่ไปกับเสรีภาพสื่อพร้อมๆกันท้ายสุดนี้ เราขอเป็นกำลังใจให้กับเพื่อนๆ สื่อมวลชนทุกแขนง ปฏิบัติหน้าที่อย่างมีจริยธรรมและคุ้มครองผลประโยชน์ของประชาชน ร่วมต่อสู้เพื่อส่งเสริมเสรีภาพ และคัดค้านการลิดรอนเสรีภาพ ไม่ว่าผู้กระทำจะเป็นใครหรือฝ่ายใดก็ตามภาพ : สมาคมนักข่าวนักหนังสือพิมพ์แห่งประเทศไทยภาพ : สมาคมนักข่าวนักหนังสือพิมพ์แห่งประเทศไทยที่มา : สมาคมนักข่าวนักหนังสือพิมพ์แห่งประเทศไทยอ่านข่าวเพิ่ม : วันนี้วันอะไร : วันโรคหอบหืดโลก (World Ashma Day)
ผู้โดยสารโปรดทราบ ห้ามนำ “ทุเรียน” ขึ้นรถเมล์|ขสมก.ออกประกาศขอความร่วมมือห้ามผู้โดยสารนำ “ทุเรียน” ขึ้นรถเมล์ เหตุเข้าข่ายผิดกฎกระทรวงข้อที่ 3 (4) ไม่นำสิ่งของกลิ่นแรงกันก่อความรําคาญแก่ผู้อื่นขึ้นบนรถ ซึ่งไม่ใช่แค่ทุเรียน แต่รวมถึงอาหารมีกลิ่นชนิดอื่น วันนี้ (3 พ.ค.2566) องค์การขนส่งมวลชน (ขสมก.) ขอความร่วมมือผู้โดยสารไม่พา "ทุเรียน" ขึ้นบนรถเมล์ โดยเป็นไปตามกฎกระทรวง ในการกําหนดความปลอดภัยและความสงบเรียบร้อย ที่ผู้โดยสารต้องปฏิบัติในระหว่างการโดยสาร พ.ศ.2557โดยเฉพาะข้อ 3 (4) ที่ระบุว่า ไม่นําสิ่งของที่มีกลิ่นแรงอันอาจก่อความรําคาญแก่ผู้อื่นขึ้นบนรถ เว้นแต่จะได้จัดเก็บให้มิดชิดโดยปราศจากกลิ่นนั้น โดยยืนยันว่า กฎดังกล่าวไม่เพียงใช้ปฏิบัติกับ "ทุเรียน" เท่านั้น แต่รวมถึงอาหาร หรือสิ่งของมีกลิ่นอื่นๆ ที่อาจรบกวนเพื่อนร่วมโดยสารรถเมล์ด้วยอย่างไรก็ตาม พบว่าหลายปีมานี้ มีผู้โดยสารร้องเรียนทางเว็บไซต์ ขสมก.กรณีถูกกระเป๋ารถเมล์เชิญลงจากรถ เนื่องจากมีทุเรียนมาด้วย แม้จะมัดปากใส่ถุง 2 ชั้น และใส่ถุงผ้าอีกชั้นก็ตาม แต่ยังมีกลิ่นหลุดออกมาบ้างอ่านข่าวที่เกี่ยวข้องอาชีพ "วิ่งทุเรียน" สร้างรายได้งาม แตะเดือน 4 หมื่นบาทร้านบุฟเฟต์ปิ้งย่างชู "ทุเรียน" จุดขายชดเชยต้นทุนพุ่งกิน “ทุเรียน” แค่ไหนจึงไม่อันตราย? 
อาชีพทำ "เส้นขนมจีน" สร้างรายได้ให้คนในชุมชน จ.สุพรรณบุรี|ชุมชนท่าพระตะวันออก อ.อู่ทอง จ.สุพรรณบุรี ยึดอาชีพทำ "เส้นขนมจีน" มานานกว่า 50 ปีจนกลายเป็นชุมชนขนมจีนและถูกเลือกให้เป็นหนึ่งพื้นที่ในการพัฒนาให้เป็นแหล่งท่องเที่ยวชุมชนการตีและนวดแป้งที่ต้องใช้เวลาที่พอเหมาะและผสมน้ำที่พอดี เป็นหนึ่งขั้นตอนสำคัญของการทำเส้นขนมจีน ที่มีผลต่อต่อความเหนียวนุ่มและเป็นเอกลักษณ์ จนทำให้เส้นขนมจีนกลายเป็นของขึ้นชื่อของชุมชนท่าพระตะวันออก ต.อู่ทอง อ.อู่ทอง จ.สุพรรณบุรี  เดิมทีชาวบ้านมีอาชีพทำนาเป็นหลัก แต่ด้วยพื้นที่ อ.อู่ทองที่สามารถทำนาได้ปีละครั้ง จึงทำให้ชาวบ้านนำข้าวที่สีไว้มาแปรรูปเป็นเส้นขนมจีนหาบขาย เพื่อสร้างรายได้เสริมและยึดเป็นอาชีพหลัก ถ่ายทอดกรรมวิธีการผลิตจากรุ่นสู่รุ่นมานานกว่า 50 ปี จึงทำให้ชุมชนแห่งนี้ถูกขนานนามให้เป็นชุมชนขนมจีนแต่ละครัวเรือนเลือกที่จะผลิตเส้นขนมจีนไม่มากนัก แรงงานคนและเครื่องจักรที่มีอาจมีการปรับเปลี่ยนไปตามยุคตามสมัย แต่ในขณะที่บางบ้านยังคงยึดวิถีแบบดั่งเดิมด้วยการบีบเส้นขนมจีนกับมือ ถึงแม้ทั้งชุมชนจะทำขนมจีนกันทั้งหมด แต่กลับไม่มีปัญหาด้านการตลาดหรือต้องแย่งลูกค้ากัน เพราะแป้งที่ใช้ทำเส้นขนมจีนมีเอกลักษณ์เหมือนกันทั้งชุมชน จึงทำให้เส้นขนมจีนที่ชุมชนแห่งนี้มีความเหนียวและนุ่มอร่อย นอกจากลักษณะของเส้นขนมจีนที่มีความเหนี่ยวนุ่มที่ทำให้ลูกค้าติดใจแล้ว การจับขนมจีนให้มีขนาดจับที่ไม่ใหญ่มากยังช่วยเพิ่มอรรถรสในการทานให้อร่อย จึงเป็นลักษณะเด่นของขนมจีนในชุมชนแห่งนี้และด้วยความโดดเด่นของคุณภาพเส้นขนมจีน จึงทำให้ชุมชนท่าพระตะวันออกถูกเลือกให้เป็นหนึ่งพื้นที่ในการพัฒนาให้เป็นแหล่งท่องเที่ยวชุมชน ที่องค์การบริหารการพัฒนาพื้นที่พิเศษเพื่อการท่องเที่ยวอย่างยั่งยื่นได้ร่วมกับมหาวิทยาลัยสวนดุสิต ร่วมกันพัฒนาธุรกิจให้กับชุมชนขนมจีน เพื่อพัฒนาวิถีการทำขนมจีนพื้นบ้านให้คงอยู่และเป็นแหล่งเรียนรู้เรื่องราววัฒนธรรมของชุมชนต่อไป
“เครากลิตเตอร์” สีสันใหม่แห่งคริสต์มาสปาร์ตี้|คริสต์มาสปาร์ตี้ ใครว่าจะมีแต่สาว ๆ ที่ได้สนุกไปกับแฟชั่นรับลมหนาว ล่าสุดกระแสในอินสตาแกรมที่มักคาดเดากันไม่ค่อยได้ ก็เกิดเทรนด์ใหม่โดยหนุ่มมีเคราใส่ไอเดียให้หนวดรุงรังของตัวเองกลายเป็น “เครากลิตเตอร์” สุดล้ำ เพิ่มสีสันให้เทศกาลแห่งความสุขที่กำลังมาถึงแฟชั่นเครากลิตเตอร์ที่ว่า ทำได้ง่ายเพียงแค่หยิบเอากลิตเตอร์หรือกากเพชรมาโรยใส่เคราให้ดูระยิบระยับวาววับ กลายเป็นซานตาครอสเวอร์ชัน 2015 ส่วนสีกากเพชรที่หนุ่มๆ ส่วนใหญ่นิยมและลงความเห็นว่าทำให้ภาพลักษณ์ดูหรูหราที่สุดก็คือสีทอง อย่างไรก็ดี เมื่อตกแต่งจนพอใจแล้ว ก่อนโพสต์ภาพลงโซเชียลมีเดีย หนุ่มมีเคราเขามักจะใส่แฮชแทก #GlitterBeard แล้วค่อยกดปุ่มโพสต์สู่สาธารณะเคราสั้นก็สร้างสีสันให้งานปาร์ตี้ได้เช่นกัน เคราสั้นก็สร้างสีสันให้งานปาร์ตี้ได้เช่นกัน ในขณะที่เว็บไซต์ บอร์ด แพนดา (ฺBored Panda) ได้ตั้งกระทู้ ให้หนุ่มๆ ส่งภาพเครากากเพชรเข้ามาร่วมสนุกอย่างต่อเนื่อง ซึ่งเมื่อพิจารณาแล้วแฟชั่นเคราวิบวันนี้ช่วยให้หลายคนดูดี แต่ก็มีอีกไม่น้อยเหมือนกัน ที่ดูแล้วไม่ประสบความสำเร็จในการแปลงร่างเป็นซานตาครอสยุคใหม่สักเท่าไรสองคู่หู เบรน และ โจนาธาน (The Gay Beards) จากสหรัฐฯ มักหาวิธีพิสดารมาตกแต่งเคราสองคู่หู เบรน และ โจนาธาน (The Gay Beards) จากสหรัฐฯ มักหาวิธีพิสดารมาตกแต่งเคราปกติแล้วชายหนุ่มมักไว้หนวดเคราเพื่อความคมเข้ม แต่พักหลังมานี้ กลับมีกระแสที่ทำให้ภาพลักษณ์ของชายชาตรีเปลี่ยนไปอย่างสิ้นเชิง เช่น นิยมนำดอกไม้มาแต่งเครากันยกใหญ่ โดยมี 2 คู่หู เบรน และ โจนาธาน จากรัฐโอเรกอน สหรัฐฯ ที่ใช้ชื่อในยูทูบว่า เดอะ เกย์ เบียร์ดส (The Gay Beards) คอยหาวิธีพิสดารมาตกแต่งเคราให้ติดตามกันอย่างต่อเนื่อง ทั้งย้อม หรือตกแต่งด้วยสายรุ้ง ซึ่งคลิปที่ทั้งสองคนนำเอากากเพชรมาใส่เคราซึ่งโพสต์แชร์ไว้เมื่อเดือน พ.ย. 2558 คาดกันว่าอาจมีส่วนสร้างกระแสเครากลิตเตอร์ครั้งนี้ด้วย
4 พฤษภาคม "วันฉัตรมงคล" |พระราชพิธีฉัตรมงคล เป็นพระราชพิธีบำเพ็ญพระราชกุศลสมโภชพระมหาเศวตฉัตร เครื่องราชูปโภค ฉลองสิริราชสมบัติเนื่องในวันคล้ายวันบรมราชาภิเษกของพระมหากษัตริย์ในพระบรมราชวงศ์จักรีวันฉัตรมงคล ถูกกำหนดวันขึ้นตาม วันบรมราชาภิเษก พระบาทสมเด็จพระวชิรเกล้าเจ้าอยู่หัว รัชกาลที่ 10 ทรงพระกรุณาโปรดเกล้าฯ ให้ตั้งการพระราชพิธีนี้ขึ้นใน วันที่ 4-6 พ.ค.2562 ดังนั้นวันฉัตรมงคลในปัจจุบัน จึงตรงกับวันที่ 4 พ.ค.ของทุกปี ทั้งนี้ในปี พ.ศ. 2566 พระบาทสมเด็จพระเจ้าอยู่หัวทรงพระกรุณาโปรดเกล้าฯ ให้งดการพระราชพิธีดังกล่าว เนื่องจากพระองค์และสมเด็จพระนางเจ้าฯ พระบรมราชินี จะเสด็จพระราชดำเนิน ทรงร่วมงานพระราชพิธีราชาภิเษกของสมเด็จพระเจ้าชาร์ลส์ที่ 3 แห่งสหราชอาณาจักร ในวันที่ 6 พ.ค.2566 นี้อ่านข่าวเพิ่ม : รอครม.เคาะเพิ่มวันหยุดพิเศษ 1 วัน 5 พ.ค.นี้พระราชพิธีพระบรมราชาภิเษก มีมาตั้งแต่สมัยสุโขทัย โดยปรากฏหลักฐานในหลักศิลาจารึกพ่อขุนรามคำแหงมหาราช แต่พระราชพิธีฉัตรมงคล เริ่มมีครั้งแรกในรัชสมัย พระบาทสมเด็จพระจอมเกล้าเจ้าอยู่หัว รัชกาลที่4 ตามธรรมเนียมเดิม ในเดือน 6 (ตรงกับเดือน พ.ค.) เจ้าพนักงานทั้งฝ่ายหน้าและฝ่ายใน ที่มีหน้าที่รักษาเครื่องราชูปโภคและพระราชนิเวศน์ จะทำพิธีสมโภชเป็นการภายใน โดยฝ่ายในจะตั้งเครื่องสังเวย เครื่องประโคม และร้อยดอกไม้ประดับบูชา ส่วนฝ่ายหน้าจะจัดพิธีสวดมนต์เลี้ยงพระรัชกาลที่ 4 ทรงประกอบพิธีบรมราชาภิเษก เมื่อวันพฤหัสบดีที่ 15 พ.ค.2394 และโปรดเกล้าฯ ให้จัดการพระราชกุศลในวันคล้ายวันบรมราชาภิเษกและพระราชทานชื่อว่า "ฉัตรมงคล"พระบาทสมเด็จพระจุลจอมเกล้าเจ้าอยู่หัว รัชกาลที่ 5 ทรงรับบรมราชาภิเษกเมื่อวันพุธที่ 11 พ.ย.2411 แต่ยังคงให้จัดพระราชพิธีฉัตรมงคลในเดือน 6 ตามแบบอย่างในรัชกาลที่ 4 ต่อมา ในปีต่อมาพระราชพิธีฉัตรมงคลถูกย้ายจากเดือน 6 มาทำในเดือน 12 และเรียกว่า "การสมโภชพระมหาเศวตฉัตร" มีการจัดพระราชพิธีรวม ๔ วันในรัชสมัย พระบาทสมเด็จพระมงกุฎเกล้าเจ้าอยู่หัว รัชกาลที่ 6 มีพระราชพิธีบรมราชาภิเษก 2 คราว คือ พระราชพิธีบรมราชาภิเษกและเฉลิมพระราชมณเฑียร วันที่ 11 พ.ย.2453 และพระราชพิธีบรมราชาภิเษกสมโภช วันที่ 28 พ.ย.2454พระบาทสมเด็จพระปกเกล้าเจ้าอยู่หัว รัชกาลที่ 7 ทรงประกอบพระราชพิธีบรมราชาภิเษกในวันที่ 25 ก.พ.2468ต่อมาในรัชสมัย พระบาทสมเด็จพระปรเมนทรมหาอานันทมหิดล พระอัฐมรามาธิบดินทร รัชกาลที่ 8 ไม่มีการจัดพระราชพิธีฉัตรมงคล เนื่องจากไม่มีการประกอบพระราชพิธีบรมราชาภิเษกรัชสมัย พระบาทสมเด็จพระมหาภูมิพลอดุลยเดชมหาราช บรมนาถบพิตร รัชกาลที่ 9 พระราชพิธีฉัตรมงคลจัดขึ้นทุกวันที่ 5 พ.ค. เพราะทรงประกอบพระราชพิธีบรมราชาภิเษกเมื่อวันที่ 5 พ.ค.2493 และทางราชการถือเป็นวันหยุดตามประเพณีของไทย หลังจากพระองค์เสด็จสวรรคต รัฐบาลได้ประกาศในราชกิจจานุเบกษายกเลิกวันที่ 5 พ.ค. เป็นวันฉัตรมงคลในพระราชพิธีฉัตรมงคล จะมีพิธีจัดสมโภชเครื่องราชกกุธภัณฑ์ในพระบรมมหาราชวัง โดยเจ้าพนักงานอัญเชิญเครื่องมงคลสิริเบญจราชกกุธภัณฑ์ ขึ้นประดิษฐานบนพระแท่นใต้พระนพปฎลมหาเศวตฉัตร จากนั้นพระราชครูหัวหน้าพราหมณ์อ่านประกาศพระราชพิธีฉัตรมงคล พระสงฆ์สวดพระพุทธมนต์เย็น สำหรับเครื่องสิริเบญจราชกกุธภัณฑ์ ได้แก่ที่มา : สำนักพระราชวัง, สำนักงานราชบัณฑิตยสภา
นายจ้างโปรดทราบ ลูกจ้างร้อยละ 71 ใช้โบนัสพิจารณาทำงานต่อ|หากถามถึงของขวัญจากการทำงานตลอดปีที่ผ่านมา เชื่อว่าพนักงานส่วนใหญ่ต่างก็เฝ้ารอโบนัสจากองค์กรแทบทั้งสิ้น ผลสำรวจของบริษัทจัดหางาน จ๊อบส์ ดีบี (ประเทศไทย) พบว่า พนักงานร้อยละ 71 ใช้โบนัสเป็นปัจจัยหลักในการตัดสินใจทำงานต่อกับองค์กรเดิมหรือลาออกหางานใหม่บริษัทจัดหางาน จ๊อบส์ ดีบี (ประเทศไทย) สำรวจการจ่ายโบนัสประจำปี 2558 โดยสอบถามพนักงานในองค์กร ตั้งแต่พนักงานระดับต้นจนถึงผู้อำนวยการ รองประธานอาวุโส ประธาน จำนวน 5,819 คน และสอบถามกลุ่มนายจ้างหรือผู้ประกอบการจำนวน 271 บริษัท จากหลากหลายอุตสาหกรรม                                                ผลสำรวจพบว่า ร้อยละ 25 ไม่ให้ความสำคัญกับการจ่ายโบนัสแต่เห็นว่าการได้รับโบนัสถือเป็นรางวัลอย่างหนึ่งที่ได้จากการทำงาน เพราะผู้ตอบแบบสอบถามกลุ่มนี้เล็งเห็นว่า มีปัจจัยอื่นที่ช่วยในการตัดสินใจว่าจะทำงานที่เดิมต่อไปขณะที่ร้อยละ 21 ของพนักงานผู้ตอบแบบสำรวจ ยังคงให้ความสำคัญกับการจ่ายโบนัสและจะทำงานกับบริษัทเดิมต่อไปหากเงื่อนไขการจ่ายโบนัสคงเดิม แต่ถ้าจ่ายโบนัสน้อยลงก็พร้อมที่จะมองหางานใหม่มีผู้ตอบแบบสอบถามเพียงร้อยละ 4 ที่เลือกอยู่กับบริษัทปัจจุบันแม้ว่าจะมีการจ่ายโบนัสหรือไม่ก็ตาม เพราะมีปัจจัยอื่นที่ทำให้ผู้ตอบแบบสอบถามกลุ่มนี้พอใจที่จะทำงานต่อที่เดิมร้อยละ 90 ส่วนใหญ่ได้รับโบนัสจากนายจ้าง ร้อยละ 76 ได้รับการการันตีโบนัส ร้อยละ 79 ได้รับโบนัสแบบพิจารณาตามผลงานผลสำรวจการจ่ายโบนัสประจำปี 2558 ยังพบว่า นายจ้างกว่าครึ่งที่ทำแบบสำรวจ คิดว่าอัตราโบนัสที่พวกเขาจ่ายเป็นระดับใกล้เคียงกันกับบริษัทอื่น ๆ ที่อยู่ในอุตสาหกรรมเดียวกัน ตรงกันข้ามกับพนักงานที่คิดว่าโบนัสที่ตนได้รับ อยู่ในระดับต่ำกว่าบริษัทอื่นในอุตสาหกรรมเดียวกันร้อยละ 43 พนักงานคิดว่าโบนัสที่พวกเขาได้รับเป็นอัตราใกล้เคียงกับบริษัทอื่น ๆ ร้อยละ 11 เชื่อว่าบริษัทของพวกเขาจ่ายโบนัสมากกว่าบริษัทอื่นๆ ที่อยู่ในอุตสาหกรรมเดียวกันลูกจ้างในกลุ่มอุตสาหกรรมยานยนต์และอสังหาริมทรัพย์ได้รับโบนัสก้อนใหญ่กว่ากลุ่มอื่น ๆ ตามมาด้วยอุตสาหกรรมปิโตรเคมี เครื่องกล และเคมีภัณฑ์ กลุ่มอุตสาหกรรมเหล่านี้มีการรันตีการจ่ายโบนัสพนักงานในปีนี้สูงกว่า 4 เดือนร้อยละ 34 ระบุว่าจะเก็บออมสะสมโบนัส ร้อยละ 25 จะนำไปชำระเงินกู้หรือชำระหนี้บัตรเครดิต ร้อยละ 25 นำไปลงทุนในประกัน หุ้น อสังหาริมทรัพย์และพันธบัตร ร้อยละ 12 นำไปใช้จ่ายซื้อของที่อยากได้ลูกจ้างส่วนใหญ่ร้อยละ 71 ระบุว่า จะนำโบนัสที่ได้รับมาพิจารณาเป็นเหตุผลในการทำงานต่อกับองค์กรปัจจุบัน และลูกจ้างจำนวนมากก็พร้อมจะเปลี่ยนงานไปที่อื่น หากนายจ้างปัจจุบันจ่ายโบนัสน้อยกว่า หรือถ้าได้รับข้อเสนอโบนัสที่ดีกว่าจากบริษัทอื่น ๆบริษัทจัดหางาน จ๊อบส์ ดีบี (ประเทศไทย) ให้ความเห็นว่า ผลสำรวจนี้อาจทำให้นายจ้างเริ่มตระหนักถึงเหตุผลในการอยู่หรือไปของพนักงาน โดยผลสำรวจพบว่า ร้อยละ 87 ของนายจ้าง ยอมรับว่าการจ่ายโบนัสเป็นปัจจัยหลักในการอยู่หรือไปของพนักงาน แต่อย่างไรก็ตาม นอกเหนือจากโบนัสแล้ว องค์กรควรเพิ่มเติมปัจจัยอื่นๆ ที่ช่วยรักษาพนักงานไว้ได้ แม้ว่าสวัสดิการ ค่าตอบแทนและโบนัส ยังเป็นปัจจัยหลักที่ผู้สมัครนำมาใช้ประกอบการตัดสินใจว่าจะทำงานต่อกับนายจ้างปัจจุบันหรือไม่ ทั้งนี้ ในปัจจุบันลูกจ้างนำปัจจัยอื่น ๆ ที่มีความสำคัญพอ ๆ กันมาร่วมพิจารณาเพื่อตัดสินใจอนาคตการทำงานของตนเองด้วย อาทิ โอกาสในการเติบโต การฝึกอบรม สิ่งแวดล้อมการทำงานที่เอื้ออำนวยและอื่น ๆ และจากนี้ไปผู้ประกอบการควรคำนึงและตระหนักถึงการสรรหาผู้สมัครงานให้เพียงพอทดแทนตำแหน่งที่ว่างลงหลังจากที่พนักงานลาออกหลังได้รับโบนัส
“อินสตาแกรม ฮัสแบนด์” สารจากสามี เบื่อแล้วเป็นไม้เซลฟีมนุษย์ให้ภรรยา|เมื่อการถ่ายภาพเซลฟีกับสิ่งต่างๆ รอบตัวของหญิงสาวดูเป็นเรื่อสนุก แต่อีกฝ่ายซึ่งเป็นแฟนหรือสามีกลับรู้สึกต่างออกไป มีไม่น้อยที่เบื่อหรืออึดอัด และรวมตัวกันอัดคลิปวิดีโอสะท้อนความรู้สึก ในชื่อ “อินสตาแกรม ฮัสแบนด์” ที่ต้องกลายเป็นไม้เซลฟีมนุษย์คอยถ่ายภาพให้เมื่อเร็ว ๆ นี้ สำนักข่าวต่างประเทศรายงานว่า ภาพหญิงสาวคอยถ่ายรูปตัวเองกับทุกสิ่งรอบตัวที่เห็นว่าสวยงาม กลายเป็นสิ่งชินตาและพบเห็นได้ทั่วไป ซึ่งหากเธอเหล่านี้มีแฟนหรือสามี พวกเขาก็จะกลายเป็นช่างภาพส่วนตัวในทันที หน้าที่ช่างภาพที่รับมาโดยไม่เต็มใจ ทำให้หนุ่มหนุ่มใหญ่อัดคลิปวิดีโอในชื่อ Instagram Husband ใช้เผยความรู้สึกตนเองที่เปรียบได้กับไม้เซลฟีมนุษย์เดินได้ของภรรยา ให้โลกโซเชียลได้รับรู้ถึงสีหน้าและแววตาที่แสดงออกว่าเบื่อหน่ายอย่างชัดเจน ที่ต้องคอยถ่ายรูปให้สาวๆ  เพราะไม่ว่าเวลาดื่มกาแฟหรือทานอาหาร พวกเขาแทบไม่ได้รับประทานได้ทันใจ หากไม่เธอหรือเขาต้องกดชัตเตอร์จากสมาร์ทโฟนหรือกล้องถ่ายรูป และอัพรูปขึ้นอินเทอร์เน็ตให้เสร็จเสียก่อน ทว่า ในมวลหมู่ชายชาตรีที่แสดงอารมณ์อยู่ในคลิป กลับมีคนหนึ่งที่แสดงความยินดีอย่างยิ่งในการถ่ายรูปเซลฟีให้กับแฟนสาว โดยเขาบอกว่าฉันรักวิถีชีวิตของฉันที่เป็นอยู่ขณะนี้อย่างมากชมคลิป
หนาวนี้เที่ยวไหน? ..ชวนไป 5 ทุ่งดอกไม้ 5 ดอยทะเลหมอก|การประกาศเข้าสู่ฤดูหนาวอย่างเป็นทางการของกรมอุตุนิยมวิทยา ตั้งแต่วันที่ 22 ต.ค.2558 เป็นการส่งสัญญาณให้นักท่องเที่ยวที่หลงใหลอากาศเย็น ทะเลหมอก และแม่คะนิ้ง เริ่มวางแผนเดินทางท่องเที่ยว เพราะตั้งแต่เดือนพฤศจิกายนจนถึงเดือนมกราคมเป็นช่วงที่เหมาะสมอย่างยิ่งเทศกาลดอกบัวตองบาน จ.แม่ฮ่องสอน ทุ่งดอกบัวตองสีเหลืองอร่ามในพื้นที่กว่า 500 ไร่ บนดอยแม่อูคอ ต่างพร้อมใจกันคลี่กลีบบานอวดสีสวยตลอดเดือน พ.ย.-ธ.ค. ของทุกปี ด้วยความสูงกว่าระดับน้ำทะเลถึง 1,600 เมตร ยังทำให้ทิวทัศน์รอบทุ่งบัวตองสวยงามราวภาพวาด กับภาพภูเขาลดหลั่นไล่เฉดสีเป็นชั้น ๆ รวมถึงเส้นทางเลี้ยวลดดั่งลายมังกร ทุ่งบัวตองบนดอยแม่อูคอ ใน อ.ขุนยวม จ.แม่ฮ่องสอน ยังเป็นทุ่งที่ใหญ่และสวยที่สุดในประเทศไทย สำหรับผู้ที่สนใจสามารถเดินทางเข้าชมได้ฟรี ระหว่างเวลา 06.00-18.00 น. ขณะที่ ทุ่งบัวตองบนดอยแม่เหาะ ต.แม่เหาะ อ.แม่สะเรียง จ.แม่ฮ่องสอน เป็นสถานที่ท่องเที่ยวทุ่งดอกไม้ที่สวยงามไม่แพ้กัน เพราะดอกบัวตองจะบานตามเนินเขาสูงต่ำข้างถนนทางหลวงเป็นระยะทางยาวประมาณ 2 กิโลเมตร ผู้ที่มาเยือนยังสามารถพักอ้างแรมนอนดูหมู่ดาวและแสงจันทร์ท่ามกลางทุ่งบัวตอง ในจุดที่กางเต็นท์ที่เจ้าหน้าที่จัดไว้ห้ ซึ่งช่วงเวลาการเดินทางมาชมนั้นไม่ต่างจากทุ่งบัวตองดอยแม่อูคอ เทศกาลทุ่งทานตะวันบาน จ.สระบุรี -ลพบุรี-เพชรบูรณ์ไม่ใช่แค่ภาคเหนือนักท่องเที่ยวนิยมเดินทางไปชมทุ่งดอกไม้ แต่ภาคเหนือตอนล่างและภาคกลางตอนบน หรือแม้แต่ในเขตภาคกลาง ก็มีทุ่งดอกไม้งามตา ชวนให้ผู้ชื่นชอบความงามแบบธรรมชาติแวะมาเก็บภาพประทับใจไม่น้อย ซึ่งก็คือเทศกาลทุ่งทานตะวันบาน ช่วงเดือน พ.ย.-ธ.ค. ของทุกปี ซึ่งในแต่ละปีจะสลับหมุนเวียนไปในแต่ละอำเภอ ความพิเศษอยู่ตรงที่แต่ละพื้นที่จะมีกิจกรรมแตกต่างกัน นอกจากได้ถ่ายภาพเป็นที่ระลึกแล้ว นักท่องเที่ยวยังเก็บเกี่ยวความรู้เกี่ยวกับวิธีการปลูกดอกทานตะวัน การนำเอาผลผลิตจากเมล็ดทานตะวันไปใช้ประโยชน์ในการกินเมล็ดทานตะวัน ต้นอ่อนทานตะวัน กลับบ้านไปด้วย ผู้ที่สนใจชมทุ่งดอกทานตะวันบาน สามารถเดินทางไปได้ที่ ต.เขาดินพัฒนา อ.เฉลิมพระเกียรติ ต.นายาว อ.พระพุทธบาท ต.หินซ้อน อ.แก่งคอย ต.แสลงพัน อ.วังม่วง ต.บ้านกล้วย อ.หนองโดน และ ต.มิตรภาพ อ.มวกเหล็ก จ.สระบุรีจ.ลพบุรี เป็นอีกที่ที่ปลูกทานตะวันมากถึง 200,000 - 300,000 ไร่ แหล่งปลูกจะกระจายอยู่ทั่วไปในอำเภอเมือง อ.พัฒนานิคม อ.ชัยบาดาล แต่บริเวณเขาจีนแล ใกล้วัดเวฬุวัน ต.โคกตูม อ.เมือง ถือเป็นพื้นที่ที่ปลูกมากที่สุด มาถึงสถานที่ชมทุ่งทานตะวันบานที่สุดท้ายคือ บึงสามพัน จ.เพชรบูรณ์ ดอกทานตะวันที่นี่จะบานเต็มที่ในเดือน ธ.ค.-ม.ค. ช้ากว่าที่อื่นประมาณ 1 เดือน ดอกทานตะวันที่ทุ่งบึงสามพันยังมีลักษณะเด่นและสวยงามกว่าที่อื่น เนื่องจากเป็นสายพันธุ์ขนาดใหญ่ ผืนดินที่ใช้ปลูกก็อุดมสมบูรณ์ ทำให้การเจริญเติบโตเป็นไปอย่างเต็มที่ ดอกจึงใหญ่และสีสด ขณะที่ภูมิทัศน์โดยรอบยังเป็นเนินเขาลดหลั่นชั้นสวยงาม ในเดือน ธ.ค.ของทุกปี อ.บึงสามพัน จะจัดงาน “ตะวันบานบนภูที่บึงสามพัน” ที่ประกอบด้วยหลากหลายกิจกรรม อาทิ ประกวดดอกทานตะวันที่ใหญ่ที่สุด ประกวดธิดาตะวัน การแปรรูปเมล็ดทานตะวันและการจำหน่ายผลผลิตทางการเกษตร ให้นักท่องเที่ยวเข้าร่วมอย่างสนุกสนานเทศกาลต้นคริสต์มาสภูเรือ จ.เลยประมาณกลางเดือน พ.ย. ทาง จ.เลย จะเนรมิตทุ่งคริสต์มาสบนพื้นที่ 5 ไร่ ด้วยการประดับ “ต้นพอยท์เซทเทีย” หรือที่คนไทยรู้จักในชื่อต้นคริสต์มาส พืชเศรษฐกิจสำคัญสร้างรายได้ให้กับชาวอำเภอภูเรือปีละหลายร้อยล้านบาท โดยนักท่องเที่ยวสามารถชื่นชมความงามและถ่ายภาพได้ทั้งกลางวันและกลางคืนนอกจากนี้ยังมีเทศกาลทะเลหมอก ดอกไม้งาม บานสะพรั่งทั้งภูเรือ ที่นักท่องเที่ยวจะได้ชมทุ่งดอกดาวเรืองที่บานสะพรั่งบนพื้นที่ 50 ไร่ การสาธิตการเพาะพันธุ์ไม้ชนิดต่างๆ การปลูกไม้ดอกไม้ประดับและพันธุ์ไม้หายาก รวมถึงการจำหน่ายพันธุ์ไม้ดอกไม้ประดับนานาชนิดและพืชผักเมืองหนาว ซึ่งจัดขึ้นระหว่าง 1 พ.ย. 2558 - 29 ก.พ. 2559 บริเวณริมทางสาย 21 (ภูเรือ-ด่านซ้าย) บ้านหนองบงและบ้านแก่งไฮ ต.หนองบัว อ.ภูเรือเทศกาลชิมชา ซากุระบาน อาหารชนเผ่า ดอยแม่สลอง จ.เชียงรายดอยแม่สลอง เป็นแหล่งปลูกชาที่มีชื่อเสียงอันดับต้นๆ ของเมืองไทย เพราะมีสภาพพื้นที่เหมาะสมต่อการปลูก เนื่องจากอากาศหนาวเย็นและมีความสูงเหนือระดับน้ำทะเลถึงบ 1,200 เมตร คุณสมบัติดังกล่าวเป็นที่ชื่นชอบของต้นชา “ชาอู่หลงก้านอ่อน” จึงเป็นชาที่ขึ้นชื่อสำหรับที่นี่ เพราะมีกลิ่นหอม รสชาติดีไม่แพ้ชาอูหลงของไต้หวัน นอกจากนี้นักท่องเที่ยวจะได้สัมผัสความสวยงามของดอกนางพญาเสือโคร่งที่หรือดอกซากุระในเมืองไทย ที่แย้มบานสะพรั่งตลอดเส้นทาง เทศกาลนี้จะจัดขึ้นระหว่างวันที่ 28 ธ.ค. 2558 - 2 ม.ค. 2558 ณ บ้านสันติคิรี ต.แม่สลองนอก อ.แม่ฟ้าหลวง จ.เชียงราย สวนดอกไม้ "The Bloom by ทีวีพูล"                                                       สวนดอกไม้เมืองหนาวที่ใหญ่ที่สุดในประเทศไทยบนเนื้อที่ 100 ไร่ แน่นขนัดไปด้วยดอกไม้ทั้งของไทยและต่างถิ่นกว่า 300 สายพันธุ์ The Bloom by ทีวีพูล ตั้งอยู่ใน อ.ปากช่อง จ.นครราชสีมา เป็นสถานที่เหมาะอย่างยิ่งสำหรับนักท่องเที่ยวที่ชื่นชอบถ่ายรูปท่ามกลางมวลดอกไม้หลากสีสัน นอกจากนี้ยังสามารถสัมผัสลมเย็นและสายหมอกบางพลิ้วตอนช่วงเช้าของวัน เปิดให้บริการทุกวัน ตั้งแต่เวลา 07.00-20.00 น.ขุนแม่ยะขุนแม่ยะตั้งอยู่ที่หน่วยจัดการต้นน้ำขุนแม่ยะ ต.แม่ฮี้ อ.ปาย จ.แม่ฮ่องสอน สูงจากระดับน้ำทะเลประมาณ 2,020 เมตร ในช่วงฤดูหนาวของทุกปี ต้นนางพญาเสือโคร่ง หรือซากุระเมืองไทยจะทิ้งใบผลิดอกสีชมพูเบ่งบานสวยงาม โดยช่วงเวลาที่เหมาะสมต่อการไปชมความงามของดอกไม้สีชมพู คือสัปดาห์สุดท้ายของเดือน ธ.ค.-ม.ค.ในปีถัดไป ดอยเสมอดาวเป็นบริเวณจุดชมวิวจุดหนึ่งของอุทยานแห่งชาติศรีน่าน อ.นาน้อย จ.น่านเหมาะสำหรับการพักผ่อน ชมทะเลหมอก ดูดาว ดูพระอาทิตย์ขึ้นและตกดินในบริเวณเดียวกัน ผาหัวสิงห์เป็นหน้าผามีรูปร่างเหมือนสิงโตนอนหมอบ เป็นอีกสถานที่ที่สามารถมองเห็นวิวทิวทัศน์ได้ 360 องศา และเป็นจุดชมพระอาทิตย์ตกที่สวยงามอีกจุดหนึ่งของภาคเหนือ ยังมีเส้นทางเดินสำรวจธรรมชาติให้ผู้รักการผจญภัยได้เพลินเพลินไปกับความงามที่อยู่รอบตัว สถานที่ตั้งอยู่บนดอยเสมอดาวดอยผาตั้งจุดชมวิวไทย-ลาว บนความสูง 1,635 เมตร จากระดับน้ำทะเลนี้ ตั้งอยู่ในเขต ต.ปอ อ.เวียงแก่น จ.เชียงราย ด้วยลักษณะเป็นยอดภูเขาสูง ทำให้นักท่องเที่ยวสามารถเห็นน้ำโขงฝั่งลาว และยังมองเห็นยอดของภูชี้ฟ้าที่อยู่ห่างออกไปราว 25 กิโลเมตร ได้ชัดเจน ที่ดอยผาตั้งยังมีทะเลหมอกตลอดปี แต่ช่วงเดือน ธ.ค.-ม.ค. มีความพิเศษแถมเป็นดอกนางพญาเสือโคร่งที่กำลังเบ่งบานโชว์ความงดงามอ่อนหวาน ส่วนเดือน ก.พ. ดอกเสี้ยวบาน จะคลี่กลีบโชว์ความงามดอยม่อนจองตั้งอยู่ที่ ต.อมก๋อย อ.อมก๋อย จ.เชียงใหม่ ติดอันดับ 1 ใน 10 ของยอดดอยที่สูงที่สุดในประเทศไทย โดยจุดสูงสุดของดอยมีชื่อว่า “หัวสิงห์” เพราะมีลักษณะคล้ายหัวสิงโต ที่ดอยม่อนจอง นอกจากทิวทัศน์ภูเขาสูงสลับซับซ้อน แล้ว ในฤดูหนาวทุ่งหญ้าในแทบนี้จะเปลี่ยนเป็นสีทอง และมีจุดเด่นเป็นดอกกุหลาบพันปี ที่จะบานช่วงเดือน ธ.ค.-ม.ค. รวมถึงนกหายากหลายสายพันธุ์เช่น เหยี่ยวนกเขาท้องขาว นกอินทรีแถบปีกดำ นกอินทรีเล็ก นกเปล้าท้องขาว นกมุ่นรกคอแดง และนกเดินดงคอดำ ดอยม่อนจอง เปิดให้ท่องเที่ยวตั้งแต่เดือน พ.ย.-15 ก.พ. ในปีถัดไป หลังจากนั้น จะปิดปรับปรุงไม่อนุญาตให้นักท่องเที่ยวขึ้นดอยสอยมาลัยดอยสอยมาลัย ตั้งอยู่ในเขตรักษาพันธุ์สัตว์ป่าแม่ตื่น ต.ทองฟ้า อ.บ้านตาก จ.ตาก นอกจากจุดชมวิวและชมทะเลหมอกยามเช้าที่สวยงาม ดอยสอยมาลัยยังมีป่าสนเมืองหนาวให้นักท่องเที่ยวได้เที่ยมชม สิ่งที่น่าสนใจอีกอย่างคือสลาแมนเดอร์หรือจิ้งจกน้ำ สัตว์น้ำดึกดำบรรพ์ที่หายากลักษณะเหมือนจิ้งจก แต่ลำตัวสีชมพู นอกจากนี้ ยังมีจุดกางเต็นท์ให้พักแรมเพื่อชมธรรมชาติอย่างจุใจ
งานวิจัยชี้ “แต่งงานอายุ 28-32 ปี” ชีวิตคู่จะยืนยาว|นักสังคมวิทยา สหรัฐฯ เผยผลศึกษา พบช่วงอายุระหว่าง 28-32 ปี เป็นวัยเหมาะสมต่อการแต่งงานมากที่สุด แต่หากสมรสกันหลังอายุ 32 ปี อัตราหย่าร้างกลับเพิ่มขึ้น ขณะที่คู่แต่งงานวัยรุ่นอายุ 15-19 ปื เลิกราสูงเว็บไซต์นิตยสารไทม์รายงานผลการศึกษาของ นิค วูล์ฟฟิงเกอร์ นักสังคมวิทยาจากมหาวิทยาลัยยูทาห์ สหรัฐฯ พบว่า ช่วงอายุที่เหมาะสมสำหรับการเริ่มต้นชีวิตคู่คือ 28-32 ปี โดยผู้วิจัยนำข้อมูลการสำรวจสภาวะครอบครัวชาวอเมริกันระหว่างปี 2006-2010 และปี 2011-2013 มาวิเคราะห์ พบว่าคู่แต่งงานที่อยู่ในช่วงวัยนี้มีอัตราการหย่าร้างต่ำกว่าผู้ที่แต่งงานในช่วงวัยอื่น โดยเฉพาะในช่วง 5 ปีแรกหลังจากแต่งงานมีอัตราการแยกทางน้อยมากไทม์ระบุว่าผลการวิจัยซึ่งได้รับการเผยแพร่ในเว็บไซต์ Family Studies ของสถาบันวิชาการด้านการศึกษาสภาวะครอบครัว เมื่อวันที่ 20 ก.ค. 2558 ถือเป็นองค์ความรู้ใหม่เกี่ยวกับการใช้ชีวิตคู่ เพราะที่ผ่านมาเรามักเชื่อกันว่าการแต่งงานช้าจะนำไปสู่ชีวิตคู่ที่ยั่งยืนวูล์ฟฟิงเกอร์ อธิบายว่า จากการวิเคราะห์ข้อมูลพบว่า อัตราการหย่าร้างจะสูงขึ้นในช่วงอายุปลาย 30 ถึงต้น 40 โดยหลังจากอายุ 32 ปี โอกาสที่จะเกิดการหย่าร้างจะเพิ่มขึ้นร้อยละ 5 ต่อปี เขาชี้ว่าเหตุผลที่คนวัย 28-32 ปี เหมาะที่จะแต่งงานนั้นมีหลายข้อ เช่น-คนวัยนี้โตพอที่จะรู้เท่าทันความรู้สึกของตัวเองว่าเข้ากับอีกฝ่ายหนึ่งได้จริงหรือเป็นแค่ความพลุ่งพล่านของฮอร์โมน-เขาหรือเธอได้เลือกเส้นทางชีวิตที่ตัวเองต้องการแล้ว และเริ่มมีความรับผิดชอบต่อเรื่องต่างๆ-มีความมั่นคงทางการเงินในระดับหนึ่ง-ยังไม่แก่เกินไปที่จะปรับตัว ปรับนิสัย ไลฟ์สไตล์ การใช้ชีวิตประจำวัน ฯลฯ ให้เข้ากับอีกฝ่ายหนึ่ง ซึ่งเป็นสิ่งที่สำคัญในการใช้ชีวิตคู่-ส่วนมากคนวัยนี้ยังไม่เคยแต่งงานหรือมีลูกติดทำให้ไม่ต้องแบ่งเวลาเพื่อไปดูแลลูก"บางคนอาจเรียกการศึกษานี้ว่าเป็น ‘ทฤษฏีโกลดิล็อคส์ของการแต่งงาน’ ที่คู่แต่งงานต้องไม่เด็กหรือแก่จนเกินไป นอกจากนี้ ยังมีอีกหลายเหตุผลสนับสนุนว่าช่วงอายุ 20 ตอนปลาย และ 30 ตอนต้น เป็นระยะที่ดีในการเริ่มต้นชีวิตคู่กับใครสักคน” นักสังคมวิทยาจาก มหาวิทยาลัยยูทาห์ สหรัฐฯ กล่าววูล์ฟฟิงเกอร์ กล่าวอีกว่า คู่แต่งงานที่ประสบความสำเร็จในชีวิตคู่ ส่วนมากมักเป็นคู่ที่รู้นิสัยใจคอกันขณะที่ ฟิลลิป โคเฮน นักสังคมวิทยาจากมหาวิทยาลัยแมรีแลนด์ กลับมีข้อมูลที่ต่างออกไป เขาอ้างข้อมูลจากการสำรวจสภาพสังคมอเมริกันที่ชื่อ American Community Survey ที่พบว่าคู่แต่งงานสูงวัยมักมีการเปลี่ยนแปลงชีวิตแต่งงานน้อยที่สุด โดยอายุที่เหมาะสมแก่การมีชีวิตคู่และเลิกรากันน้อยที่สุดคือช่วงวัย 45-49 ปี แต่ช่วงวัย 15-19 จะเกิดการหย่าร้างมากที่สุด รองลงมาคือช่วงวัย 20-24 ปี 25-29 ปี และ 35-39 ปี ตามลำดับนอกจากนี้ ปัจจัยที่โคเฮนเชื่อว่าช่วยให้ชีวิตคู่ยืนยาวยังได้แก่ ความมั่นคงด้านการเงิน การศึกษาที่ดี การหมั้นก่อนย้ายมาอยู่ด้วยกัน และการแต่งงานก่อนมีบุตร ล้วนมีส่วนทำให้คู่แต่งงานมีชีวิตคู่ที่ยืนยาวสิรินภา อิ่มศิริ แปลและเรียบเรียงจาก http://time.com/3966588/marriage-wedding-best-age/
จากเมนูอาหารในครอบครัวสู่ตลาดออนไลน์ ยอดขายโต 2 เท่าตัว|ผู้ประกอบการรายหนึ่งที่เคยเผชิญกับอุปสรรคปัญหาเงินทุนหดหาย จนกระทั่งพบว่าสินค้าที่ทำตลาดได้และโดนใจลูกค้าคือ "เมนูอาหารใต้" ที่รับประทานกันในครอบครัวจากฝีมือคุณแม่โสมพันธุ์ หงษ์สิงห์ทอง เป็นผู้ประกอบการที่ไม่ต่างกับคนรุ่นใหม่ที่ฝันอยากสร้างฐานะด้วยตัวเอง โดยจุดเริ่มต้นของการขายอาหารออนไลน์ เกิดจากคุณแม่ของเธอทำอาหารอร่อย แต่ด้วยเงินลงทุนที่มีไม่มากจึงเลือกวิธีการขายออนไลน์ ครั้งแรกเธอโพสต์ขาย "ขนมจีนน้ำยา" บนหน้าเฟซบุ๊ก ทำให้เธอมีลูกค้าสั่งสินค้าและได้กำไร 300 บาท แม้กำไรจะดูไม่มาก แต่ก็ถือเป็นกำลังใจให้เธอเริ่มต้นชีวิตการเป็นแม่ค้า และจากขนมจีนน้ำยาธรรมดา เธอกับคุณแม่ก็นำเสนอสินค้าใหม่ออกมาอย่าง "แกงปูใบยี่หร่า"การได้รับออร์เดอร์แต่ละครั้งไม่ได้เป็นเพราะรสชาติอาหารเท่านั้น แต่เป็นเพราะการบริหารและทำการตลาดหน้าร้านออนไลน์ด้วย โดยเธอเล่าว่ามีโอกาสเรียนรู้เทคนิคจากผู้ประกอบการออนไลน์ที่มีชื่อเสียงท่านหนึ่ง ไม่ว่าจะเป็นลักษณะการโพสต์และระยะเวลาในการโพสต์ ซึ่งทำให้ยอดขายเติบโตอย่างรวดเร็วและมีลูกค้ารู้จักมากขึ้นในเวลาไม่นานปัจจุบันเธอทำธุรกิจมาประมาณ 7 เดือนแล้ว ยอดขายโต 200% หรือ 2 ตัว ลูกค้าต้องโทรจองล่วงหน้า จากเดิมใน 1 สัปดาห์ เธอและสมาชิกในครอบครัวจะทำอาหารคาวหวานส่งลูกค้า จากครัวในบ้านเล็กๆเพียง 2 วัน แต่ตอนนี้กลายเป็น 5 วัน ซึ่งสมาชิกต้องตื่นกันตั้งแต่ตีสามเพื่อทำอาหารให้เสร็จในช่วงเช้าและจัดส่งถึงมือลูกค้าที่ส่วนใหญ่สั่งกันเป็นอาหารเที่ยง ซึ่งแต่ละเมนูจะทำตามคำสั่งเพื่อให้วัตถุดิบสดใหม่และไม่เหลือทิ้ง ซึ่งวัตถุดิบนั้นนอกจากจะซื้อหรือหาจากแหล่งเฉพาะแล้ว บางวัตถุดิบอย่าง "ข้าว" ก็ ได้มาจากการผลิตเอง สำหรับต้นทุนและรายได้ สัดส่วนอยู่ที่ 70/30 เน้นการขายปริมาณมาก โดยลูกค้าปัจจุบันนอกจากเป็นพนักงานออฟฟิศทั่วไป ก็มีกลุ่มผู้ใหญ่มากขึ้น ส่วนแผนการตลาดในอนาคตก็ฝันอยากจะส่งสินค้าอาหารของเธอและครอบครัวไปขายต่างประเทศ
“คาสเซต ไนท์ ปาร์ตี้” พาย้อนวันวานสร้างสุขให้คนรักเทปเพลง|ในยุคที่คนสามารถดาวน์โหลดและฟังเพลงได้จากอินเทอร์เน็ต และแทบไม่เหลือบริษัทผลิตเครื่องเล่นเทปอีกต่อไป หากสำหรับคนบางกลุ่มคุณค่าของสื่อบันทึกเสียงอย่างเทปคาสเซต คือความทรงจำของวงการเพลงและชีวิตวัยรุ่น ทำให้เทปเพลงเก่ายังมีคุณค่า ติดตามจากรายงานเพียงได้กลับมาฟังเพลงเก่า ความทรงจำของคนรักเทปอย่าง พรรษชล นิวาทวงษ์ เหมือนได้กลับสู่ช่วงวัยที่ยังเป็นเด็กอีกครั้ง ซึ่งเสียงเพลงที่ประหนึ่งขึ้นไทม์ แมชชีน ย้อนสู่วันวาน มาจาก อนันต์ บุนนาค ในขณะที่ยังเป็นนักร้องหนุ่มขายผลงานได้ล้านตลับยังมีผลงานที่หาฟังไม่ง่ายนักทั้ง Desire ของอัลบั้ม โก-อินเตอร์ปี 2536 ของ มณีนุช เสมรสุต หรือ Because I Love You อัลบั้มเพลงภาษาอังกฤษ 1 ใน 2 ชุดของ สาวสาวสาว วงเกิร์ลกรุ๊ปรุ่นบุกเบิกของไทย ทั้งหมดเป็นส่วนหนึ่งในงานรวมตัวคนรักเทปครั้งแรก Cassette Night Party ที่เจ้าของนำเทปคาสเซตทรงคุณค่ามาแบ่งปันกันฟัง ซึ่งมีผู้นำผลงานเพลงที่สะสมไว้มาร่วมแลกเปลี่ยนประสบการณ์เพลงไปด้วยกันนับพันตลับเรื่องราวเบื้องหลังของเทปคาสเซ็ตแต่ละชุด และการค้นพบศิลปินจากการเลือกซื้อเทปเพลงในอดีต เป็นแรงบันดาลใจที่อยู่เบื้องหลังผลงานศิลปินศิลปาธรอย่าง นิกร แซ่ตั้ง ซึ่งยังคงเก็บเทปเพลงสุดรักไว้นับ 1,000 ตลับ           นอกจากนี้ ในยุค '90s เทปเพลงคือของสะสมคอเพลงตัวจริงเพราะราคาไม่สูง และสามารถพกไปฟังกับเครื่องเล่นวอล์คแมนได้สะดวก อีกทั้งยังมีบทบาทส่งเสริมธุรกิจเพลงให้เติบโตถึงขีดสุด แต่ค่านิยมของเทปเพลงคาสเซตที่ลดลงในปัจจุบัน ทำให้เครื่องเล่นเทปที่ใช้การได้แทบไม่มี การฟังเพลงผ่านเทปคาสเซตอีกครั้ง จึงกลายเป็นประสบการณ์แปลกใหม่ปัจจุบัน เทปคาสเซตกลายเป็นสื่อบันทึกเสียงที่กำลังจะสาบสูญ แต่บางประเทศอย่างสหรัฐฯ ยังคงผลิตผลงานเพลงออกเป็นเทปคาสเซต แม้ว่าจุดประสงค์ต้องการให้เป็นของสะสมมากกว่าใช้ฟังในชีวิตประจำวัน แต่ได้พูดคุยกับคนคอเดียวกัน สัมผัสกับงานเพลงที่ตัวเองชื่นชอบ และได้ฟังเสียงกลไกอนาล็อคที่ทำงานส่งเสียงเพลงโปรด โดยมีเทปเพลงเป็นสื่อกลาง ก็ทำให้คนกลุ่มหนึ่งมีความสุขกับสิ่งที่ตัวเองรักมากแล้ว
"อิหร่าน" ครองแชมป์ประเทศทำศัลยกรรมเสริมความงามมากที่สุดในโลก|อิหร่านขึ้นแท่นเป็นอันดับ 1 จาก 10 ประเทศทั่วโลก ที่ประชาชนนิยมทำศัลยกรรมให้บุคลิกดูดีต่อปีมากสุด โดยแต่ละปีมีคนเข้าคิวผ่าตัดอย่างเป็นทางการอย่างน้อย 40,000 คน แม้สนนราคาเริ่มต้นแพงถึง 54,000 บาท เพียงเพื่อแค่ทำจมูก โดยการศัลยกรรมจมูกยังเป็นกระแสที่คนนิยมวันนี้ (4 ม.ค. 2559) สำนักข่าวต่างประเทศรายงานว่า คลินิกเสริมความงามที่ผุดขึ้นราวดอกเห็ดในกรุงเตหะราน ประเทศอิหร่าน แสดงให้เห็นว่าการศัลยกรรมเสริมความงาม กำลังได้รับความนิยมจากประชาชนถิ่นอาหรับอย่างมากในปัจจุบันรายงานจากทางการของประเทศอิหร่าน เผยว่า ผู้เข้ารับการผ่าตัดส่วนใหญ่ มีจุดประสงค์เพื่อพัฒนาบุคลิกภาพให้ดียิ่งขึ้น โดยแต่ละปีมีการทำศัลยกรรมเสริมความงามมากถึง 40,000 ครั้ง แบ่งเป็นการทำศัลยกรรมจมูกร้อยละ 60ขณะที่ สมาชิกสมาคมศัลยแพทย์ตกแต่งอิหร่าน ระบุว่า สถิติดังกล่าวยังไม่รวมการทำศัลยกรรมตกแต่ง และศัลยแพทย์ที่ไม่ใช่ผู้เชี่ยวชาญเข้าไปด้วยทั้งนี้ ค่าใช้จ่ายสำหรับการทำศัลยกรรมจมูกเริ่มต้นที่ 54,200 บาท ซึ่งมากกว่าค่าจ้างขั้นตํ่าต่อเดือน 9,700 บาท ถึง 5 เท่าส่วนปัจจัยที่กระตุ้นให้ชาวอิหร่านทั้งผู้หญิงและผู้ชายหันมาทำศัลยกรรมเสริมความงามคือละครโทรทัศน์มี โดยพบว่าอัตราการทำศัลยกรรมจมูกของผู้ชายอยู่ที่ร้อยละ 35ค่านิยมทำศัลยกรรมเสริมความงามในกลุ่มชาวอิหร่าน ทำให้ปัจจุบันประเทศอิหร่านติดอันดับ 1 ใน 10 ประเทศ ที่มีการทำศัลยกรรมเสริมความงามมากที่สุดในโลก ซึ่งสะท้อนให้เห็นว่าอิหร่านกำลังก้าวเข้าสู่สังคมสมัยใหม่
เฮือกสุดท้ายนิตยสารไทย เมื่อพฤติกรรมนักอ่านส่งผลกระทบต่อวงการนิตยสาร|พฤติกรรมการอ่านหนังสือที่เปลี่ยนไปตลอดจนการจัดสรรส่วนแบ่งงบโฆษณาไปสู่ธุรกิจอื่นๆ ทำให้วงการนิตยสารบ้านเราในปีนี้ เกิดความเปลี่ยนแปลงอย่างชัดเจน มีนิตยสารทั้งรายใหญ่ รายเล็กต้องปิดและปรับตัวกันหลายรายปกนิตยสาร Way ฉบับที่ 90 ได้ 9 บรรณาธิการชื่อดัง อย่างภิญโญ ไตรสุริยธรรมา ธิดา ผลิตผลการพิมพ์ โตมร ศุขปรีชา รวมถึงนักเขียนและนักอ่านที่ได้รับการยอมรับในวงการหนังสือ รวมตัวเพื่อคัดเลือกคอลัมน์ที่ดีที่สุดซึ่งเคยตีพิมพ์ในนิตยสารเวย์ตลอด 9 ปี รวบรวมไว้ในคอลัมน์พิเศษของเวย์ฉบับที่ 90 ซึ่งเนื้อหาที่อัดแน่นกว่า 400 หน้า การจัดพิมพ์สีและเย็บกี่ที่ตัวเล่มในฉบับนี้ยังจะเป็นต้นแบบของเวย์ฉบับต่อไปในอีก 4 เดือนข้างหน้า หลังอธิคม คุณาวุฒิ บรรณาธิการบริหาร ประกาศปรับโฉมจากนิตยสารรายเดือนเป็นราย 4 เดือน และรวมเล่มในรูปแบบของบุ๊คกาซีนที่เน้นการเจาะลึกและย่อยประเด็นหนักๆ ให้เข้าใจง่ายในแบบเฉพาะตัว "เราไม่ใช่สื่อที่เล่นกับกระแสในชั้นต้นประเภทใครทำอะไร ที่ไหน อย่างไร เราไม่ทำหน้าที่นั้น แต่เราอาจทำหน้าที่ในการที่สามารถอธิบายได้ว่าเหตุใดจึงเกิดเหตุเช่นนั้นขึ้น โจทย์ของเราคือทำอย่างไรให้สื่อสิ่งพิมพ์ หนังสือ มีอายุทางการอ่านยาวนานขึ้น นอกจากนั้นทำอย่างไรจึงจะให้ตัวสื่อสิ่งพิมพ์มีมูลค่าในตัวมันเอง" อธิคม คุณาวุฒิ บรรณาธิการบริหารนิตยสาร Way กล่าวถึงทิศทางบนแพลทฟอร์มออนไลน์ของ Way การใช้สื่อออนไลน์เป็นอีกช่องทางสำคัญที่นิตยสารส่วนหนึ่งใช้ปรับตัวเพื่อให้เข้าถึงพฤติกรรมผู้บริโภคที่เปลี่ยนไป เพื่อที่จะทดแทนนิตยสารรายเดือนที่หายไป เวย์ก็เลือกเนื้อหาที่มีความเหมาะสมเผยแพร่ผ่านสื่อโซเชียลในรูปแบบของคอนเทนต์รายวัน กว่า 3 ปี ที่เวย์แม็กกาซีน หันมาพัฒนาสื่อออนไลน์ควบคู่กับการพิมพ์นิตยสารรายเดือน ทั้งรูปแบบอินโฟกราฟิก คลิปวีดีโอ อัพเดทเนื้อหาขึ้นวันต่อวัน ผ่านทางเว็บไซด์ และเพจเฟสบุ๊คที่มีสมาชิกติดตามเกือบหนึ่งแสนสองหมื่นราย เพื่อให้สอดรับกับพฤติกรรมผู้อ่านที่เปลี่ยนไป ซึ่งถือเป็นปัจจัยหลักที่ส่งผลกระทบโดยตรงต่อนิตยสารมากกว่ารายได้จากงบโฆษณา"ถ้าถามว่าเวย์สามารถทำรายเดือนต่อไปได้ไหม ตอบว่าทำได้ ทำได้อีกพักใหญ่เลยล่ะ ผมคิดว่าการปรับตัวและความสามารถที่จะแปรรูปคอนเทนต์แบบที่เราสนใจแบบที่เราทำทุกวันนี้ไปสู่ช่องทางใหม่ๆ ด้วยเครื่องมือที่สื่อสารถึงผู้รับอย่างมีประสิทธิภาพ อาจจะมากกว่าสิ่งพิมพ์ด้วยซ้ำไป" ตลอดปี 2558 วงการนิตยสารบ้านเรา ซึ่งส่วนใหญ่พึ่งพิงรายได้จากงบโฆษณา แต่ในช่วง 10 เดือนแรกของปีนี้มีรายได้ลดลงร้อยละ 13 จากช่วงเดียวกันของปีก่อน ทำให้เห็นความเปลี่ยนแปลงเกิดขึ้นอย่างมาก เช่น การปิดตัวของนิตยสาร "เปรียว" ที่อยู่ในวงการมาถึง 35ปี การเปลี่ยนมือเจ้าของนิตยสารผู้หญิงในเครือค่ายเพลงยักษ์ใหญ่ การปรับตัวสู่ฟรีก็อปปี้ของนิตยสารรายเดือนหลายฉบับ ไม่เว้นแม้แต่นิตยสารดาราแนวก็อซซิปที่เคยมียอดขายนับแสนฉบับก็ต้องทยอยปิดตัวไปเช่นเดียวกันเพราะผู้อ่านลดลง รวมถึงการหันไปจัดงานอีเวนท์หรือกิจกรรมพิเศษเพื่อต่อยยอดธุรกิจ นอกจากการหารูปแบบที่เหมาะสม อีกโจทย์สำคัญคือการสร้างคอนเทนต์ให้โดดเด่นและโดนใจกลุ่มเป้าหมายเพื่อต่อลมหายใจให้กับธุรกิจสิ่งพิมพ์
“แนท-อนิพรณ์” มิสยูนิเวิร์สไทยแลนด์ 2015 กับอิทธิพลแฟชั่นสร้างพลังให้ผู้หญิง|มากกว่าความสวยอิทธิพลของแฟชั่นได้สร้างภาพลักษณ์ที่มีพลังให้กับผู้หญิง ลักษณะชุดที่สวมใส่ยังบอกบทบาทที่ถูกวางในสังคมมา เช่นเดียวกับ แนท-อนิพรณ์ เฉลิมบูรณะวงศ์ มิสยูนิเวิร์สไทยแลนด์ ที่ไปคว้ารางวัลชุดประจำชาติจากเวทีประกวดสาวงามจักรวาล ติดตามจากรายงานวันนี้ (6 ม.ค. 2558) ผู้สื่อข่าวรายงานว่า นาทีนี้ห้องเสื้อไหนๆ ก็จองตัวเป็นไม้แขวน หลัง แนท-อนิพรณ์ มิสยูนิเวิร์สไทยแลนด์ 2015 ไปสร้างอิทธิพลแฟชั่นบนเวทีโลกฝ่าด่านเข้าถึงรอบ 10 คนสุดท้าย พ่วงฉายา “แฟชั่นนิสตาแห่งกองประกวด” ปีนี้ เพราะไม่ใช่แค่คว้าชุดประจำชาติมาได้ เธอยังทำให้ชุดราตรีสีขาวที่ใส่ถูกพูดถึงเป็นหนึ่งในชุดที่สวยงามที่สุด ส่งให้แบรนด์ไทยที่ใส่ไปแจ้งเกิดไปตามๆ กันครั้งนี้ แนทยังสวมบทบาทนางแบบประชันกับ จีนา-วิรายา ภัทรโชคชัยสาวหน้าคมจากรายการ The Face Thailand ทั้งคู่มาร่วมเปิดตัวภาพยนตร์ The Dressmaker ที่เล่าถึงการต่อสู้ของช่างตัดเสื้อสาว ที่มีแฟชั่นเป็นอาวุธ มายกระดับสาวชาวบ้านธรรมดาๆ ให้มีบทบาทขึ้นมา สะท้อนอิทธิพลแฟชั่นที่เป็นมากกว่าความสวยหรือความงามแนท-อนิพรณ์ เป็นผู้หญิงตัวเล็กๆ ที่เป็นตัวแทนประเทศไปประกวดประชัน แต่เพราะเธอดึงบุคลิกได้เข้าเสื้อผ้า ท่าโพสแข็งแรงขณะใส่ชุดประจำชาติที่ได้รับรางวัลยอดเยี่ยม ก็ส่งให้ 'ตุ๊กๆ ไทยแลนด์' เลื่องลือไปไกล เป็นตัวอย่างการออกแบบชุดสร้างภาพสาวไทยยุคโมเดิร์นในอดีต มีหลายครั้งที่เสื้อผ้าเปลี่ยนโฉมสังคมไป ตั้งแต่หลังสงครามโลกครั้งที่ 2 ที่ผู้หญิงเริ่มใส่กระโปรงสั้นและกางเกงคล่องตัว สะท้อนว่า ณ ขณะนั้น ผู้หญิงต้องลุกมาช่วยสามีทำงานนอกบ้าน เพราะเศรษฐกิจไม่สู้ดี ซึ่งเห็นได้ในผลงานของตำนานแฟชั่นดีไซเนอร์ระดับโลกทั้ง โคโค แชลแนล (Coco Chanel) หรือแม้แต่ คริสเตียน ดิออร์ (Christian Dior) ต่อมาในยุคหนึ่งก็เปลี่ยนไป เสื้อผ้าชุดเดียวกันแต่กลับสามารถใส่ได้ทั้งหญิงและชายทั้งนี้ แนท-อนิพรณ์ เผยว่า ผู้หญิงที่มีอิทธิพลทางแฟชั่นต่อเธอ เป็นคนเดียวกับที่หลายๆ คนชื่นชอบ คือ แคนดิซ สวานโพเอล นางแบบระดับอินเตอร์ ในฐานะนางฟ้า วิคตอเรีย ซีเคร็ต เสน่ห์ที่แนทชอบสวานโพเอลเพราะรูปร่างที่ดีไม่ว่าจะใส่อะไรก็สวย ถึงจะแต่งตัวง่ายๆ สบายๆ ก็ยังดูดี และเธอยกให้เป็นไอดอลด้านการแต่งกายของตัวเอง เนื่องจากในวันธรรมดา เธอมักแต่งตัวแนวสปอร์ต มั่นๆ ทะมัดทะแมง นั่นเอง
ภูมิปัญญาจัดการน้ำของ “ชาวไทคำตี่” บนพื้นที่เกษตรกรรมอู่ข้าวอู่น้ำของอินเดีย|สิ่งสำคัญทำให้พืชพันธ์งอกงามดี นอกจากอยู่ที่ความสมบูรณ์ของดินและน้ำแล้ว การจัดการน้ำยังเป็นหัวใจหลัก ชาวไทคำตี่ รัฐอรุณาจัล ประเทศอินเดีย สืบทอดภูมิปัญญาจากบรรพบุรุษ จวบจนวันนี้ยังคงใช้ระบบการทำนาทดน้ำแบบเก่าบนพื้นที่ สร้างอู่ข้าวอู่น้ำให้อินเดียทุ่งข้าวสมบูรณ์รอการเก็บเกี่ยวราว 40 ไร่ หรือ 12 ปุระ ที่เจ้าโกเมธ น้ำชุ่ม หนุ่มไทคำตี่ เมืองน้ำทราย รัฐอรุณาจัล ประเทศอินเดีย สืบทอดจากบรรพบุรุษ ให้ผลผลิตดีเหมือนเช่นทุกปี นอกจากพื้นที่จะอุดมด้วยดินดีและน้ำท่าบริบูรณ์ นาทุกผืนของชาวไทคำตี่ยังงอกงามด้วยระบบการทำนาทดน้ำ ซึ่งไม่ต่างจากระบบเหมืองฝาย โดยอาศัยคลองผันน้ำจากแม่น้ำใหญ่ และขุดดินให้เป็นร่องเพื่อชักน้ำเข้านา โดยมีประตูเปิด-ปิดตามเวลาที่ต้องการ เป็นการจัดสรรน้ำที่ดูแลจัดการโดยชุมชนเจ้าโกเมธบอกว่า ที่เห็นคือคลองแบบดั้งเดิม ขุดขึ้นมาเพื่อผันน้ำที่อยู่ไกลออกไป โดยชาวนาใช้วิธีผันน้ำจากแม่น้ำด้วยระบบคลองแบบนี้ไปยังนาข้าวมายาวนาน นอกจากนี้ น้ำที่ผันมาจะไหลไปยังแม่น้ำสายหลักด้วยเช่นกันเจ้า เนเป็ง โลงเก็ง ผู้เชี่ยวชาญด้านประวัติศาสตร์ท้องถิ่นไทคำตี่ เล่าว่า ในอดีตคนไทคำตี่ตั้งถิ่นฐานใกล้กับแม่น้ำ โดยสร้างฝายเหนือแม่น้ำ แล้วขุดคลองประมาณ 1-10 กม. และยังสร้างคลองย่อยเพื่อให้น้ำไหลผ่านไปยังหมู่บ้านและที่นาอย่างทั่วถึงทุ่งนาไกลสุดตายังมีพืชพันธุ์อีกนานาชนิด ทั้งหมดงอกงามด้วยภูมิปัญญาการจัดการน้ำแบบดั้งเดิม ผสมผสานกับประตูน้ำสมัยใหม่ ซึ่งชาวบ้านร่วมกันทำหน้าที่ดูแลจัดการระบบ โดยเวลาเปิดประตูจะประกาศให้รู้ทั่วกัน ว่าจะดึงน้ำจากแม่น้ำตีแองไปใช้ ทั้งการกินใช้ ไร่ชา นาข้าว ก็ดึงน้ำจากตรงนี้ฝายคอนกรีตสมัยใหม่ตามแบบชลประทานหลวง สร้างขึ้นมาเพื่อช่วยให้การจัดการน้ำบนพื้นที่เกษตรขนาดใหญ่ทั่วถึงมากขึ้น แต่ยังคงระบบการจัดการน้ำตามภูมิปัญญาชาวบ้านแบบดั้งเดิมกล่าวได้ว่า วิถีเกษตรแบบใหม่และเก่าดำรงอยู่อย่างสอดคล้องกลมกลืน ทำให้ข้าวและพืชไร่ของไทคำตี่ไม่เคยขาดน้ำ ชาวบ้านในพื้นที่แห่งนี้ทำนาปีละครั้ง และการทำนาบนพื้นที่ลุ่มก็เป็นอีกเอกลักษณ์ของไทคำตี่ไทคำตี่ เป็นหนึ่งในกลุ่มชนเผ่าไทที่อพยพจากเมียนมาเมื่อ 200 กว่าปีก่อน มาอาศัยอยู่ทางภาคตะวันออกเฉียงเหนือของอินเดีย ใช้พื้นที่สมบูรณ์ลุ่มน้ำพรหมบุตรเพาะปลูกพืช และมีระบบจัดการน้ำที่สืบทอดกันมาตามวัฒนธรรมทำนาแบบข้าวนาดำ ซึ่งภูมิปัญญาจัดการน้ำแบบดั้งเดิม ยังคงถูกใช้อย่างสอดคล้องกับระบบชลประทานสมัยใหม่ เป็นอีกพื้นที่เกษตรกรรมสมบูรณ์อู่ข้าวอู่น้ำของอินเดีย
ปชช. สหรัฐฯ เริ่มไม่เห็นด้วยประกวดนางงามเด็ก เหตุส่งผลเสียต่อหนูน้อยหลายด้าน|แวดวงนางงามเด็กซึ่งเป็นที่นิยมอย่างสูงในสหรัฐฯ กำลังถูกต่อต้านมากขึ้นเรื่อยๆ เพราะมีแต่ผลเสีย ไม่ว่าจะเป็นการส่งเสริมให้เด็กเห็นแค่คุณค่าด้านภาพลักษณ์ภายนอก ขณะที่สุขภาพของบรรดาผู้สมัครตัวน้อยก็ทรุดโทรม เพื่อได้ชื่อว่าเป็นเด็กหญิงที่น่ารักในสายตาของผู้ใหญลีลาโพสต์ท่าไม่แพ้นางงามผู้ใหญ่ของผู้สมัครตัวน้อย ตัดกับภาพการลุ้นและเชียร์ของผู้ปกครองที่แสดงความตื่นเต้นด้านข้างเวที สิ่งนี้คือบรรยากาศชินตาในงานประกวดนางงามเด็ก กิจกรรมที่ผู้ปกครองชาวอเมริกันไม่น้อยให้การสนับสนุน จนปัจจุบันมีการจัดงานประกวดนางงามเด็กในสหรัฐถึงปีละ 5,000รายการ คิดเป็นอุตสาหกรรมที่มีมูลค่าถึงปีละ 5,000 ล้านดอลลาร์สหรัฐ เลยทีเดียวเพื่อให้ได้มาซึ่งความสำเร็จบนเวทีประกวดความงาม เด็กหญิงมากมายต้องอุทิศตัวเพื่อมาตรฐานความงามที่ผู้ใหญ่เป็นผู้กำหนด บ่อยครั้งนำมาซึ่งเสียงวิจารณ์เรื่องความไม่เหมาะสม ทั้งการถูกจับให้แต่งกายเน้นความวาบหวิวกำจัดขนบนใบหน้าและลำตัวเพื่อความเปล่งปลั่ง บังคับให้เด็กกิน pageant crack ซึ่งของหวานแคลอรีสูง และดื่ม Go Go Juice น้ำอัดลมชูกำลัง เพื่อเพิ่มความกระฉับกระเฉงเมื่ออยู่บนเวทีตลอดจนต้องยอมเจ็บเพื่อรับการฉีดสเปรย์ช่วยให้ผิวแทน ซึ่งเป็นสีผิวที่ได้รับการความนิยมในเวทีประกวดของสหรัฐ ซึ่งการเสพติดความงามของเด็กๆ และผู้ปกครองในแวดวงการประกวดนางงาม สร้างความกังวลให้กับหลายฝ่าย ศ.ฮิลารี เลวีย์ ไฟรด์แมน นักสังคมวิทยาและผู้เชี่ยวชาญวงการนางงาม ย้ำถึงปัญหาที่อาจเกิดขึ้นต่อนางงามเด็กเมื่อพวกเธอโตเป็นผู้ใหญ่ ทั้งนิสัยการลดน้ำหนักด้วยการอดอาหาร ที่อาจนำไปสู่ความผิดปกติด้านการกิน จนถึงโรคดิสมอร์เฟีย หรือโรคผู้ป่วยหมกมุ่นว่าตนมีรูปร่างผิดปกติกว่าคนทั่วไปปัจจุบัน มีเด็กหญิงอมริกันเข้าสู่โลกของการประกวดนางงามเด็กถึง 2.5 แสนคน แต่ปัจจุบันยังไม่มีกฏหมายออกมาคุ้มครองสิทธิให้เด็กโดยตรง เนื่องจากการประกวดนางงามไม่จัดอยู่ในประเภทของการทำงาน ทำให้กฎหมายแรงงานเด็กไม่ครอบคลุมวงการนางงามเด็ก มีเพียงการออกมาตรการเฝ้าระวังอันตรายจากการเสริมสวยในเยาวชนโดยเดือน ธ.ค. 2558 ที่ผ่านมา องค์การอาหารและยาของสหรัฐฯ สั่งห้ามไม่ให้เยาวชนอายุต่ำกว่า 18 ปี ใช้บริการ tanning beds หรือเตียงอบผิวแทน ซึ่งเป็นอุปกรณ์ที่ผู้ปกครองนิยมให้เด็กที่ประกวดนางงามเข้าไปนอนเพื่อทำให้ผิวมีสีแทน ซึ่งผู้เชี่ยวชาญเตือนว่ามีส่วนกระตุ้นให้เกิดโรคมะเร็งและมะเร็งผิวหนังเมื่อพวกเขาโตขึ้นขณะที่ ประเทศฝรั่งเศสได้สั่งแบนการประกวดนางงามเด็ก ส่วนเมืองเซนต์ ปีเตอร์สเบิร์กในรัสเซีย แจ้งค่าปรับเป็นเงินสูงถึง 1 ล้านรูเบิล สำหรับผู้ที่จัดงานประกวดนางงามเด็ก เพราะมองว่าเป็นงานที่นำเยาวชนมาแสดงออกทางเพศอย่างไม่เหมาะสม
“เซนไต” เทรนด์ฮิตใหม่ของครู-นร.-นศ.ญี่ปุ่น แต่งชุดผ้ายืดรัดรูปทั้งตัวช่วยคลายเคลียด|ครู นักเรียน นักศึกษา ประเทศญี่ปุ่น นิยมแฟชั่นสุดแปลก ใส่ชุดผ้ายืดรัดรูปทั้งตัวเพื่อคลายเครียด เผยช่วยปลดแอกจากขนบธรรมเนียมที่เคร่งครัดได้จริง คาดมีสมาชิกแค่ในโตเกียวมากกว่า 3,000 คน ขณะนี้ฮิตไกลถึงประเทศอังกฤษ วันนี้ (20 ม.ค. 2559) สำนักข่าวต่างประเทศรายงานว่า ขณะนี้ ครู นักเรียน และนักศึกษา ชาวญี่ปุ่น มีวิธีการคลายเครียดแบบใหม่ โดยนิยมแต่งตัวด้วยผ้ายืดไลครารัดรูปในลักษณะคลุมทั้งตัวตั้งแต่ศีรษะจรดปลายขา โดยเรียกเทรนด์นี้ว่า “เซนไต” ก่อนโพสต์รูปตัวเองลงบนโลกออนไลน์ นอกจากนี้ ยังแต่งชุดดังกล่าวเพื่อนัดเจอในงานปาร์ตี้ตามคลับ หรือบางครั้งนัดแต่งกายและรวมกลุ่มเดินอยู่ริมถนนสาเหตุที่ชุดเซนไตสามารถคลายเครียดให้ชาวญี่ปุ่นผู้สวมใส่ได้ เพราะการสวมใส่ชุดรัดติ้วดังกล่าว เป็นหนทางหนึ่งในการหลุดพ้นจากวิธีปฏิบัติของสังคม ที่ให้คุณค่ากับการทำตามขนบธรรมเนียม ประเพณี เหนือความปรารถนาส่วนบุคคลนักศึกษาหญิงรายหนึ่งบอกว่า ครอบครัวของเธอเป็นคนโบราณ และต้องการให้เธอทำตัวเป็นกุลสตรีจนรู้สึกอึดอัด แต่พอมาอยู่กลุ่มเซนไต ก็สามารถเป็นตัวของตัวเอง เพราะเวลาใส่ชุดแล้วไม่มีใครจำได้ แถมยังรู้สึกดีกับชุดรัดรูปแนบเนื้อ อีกทั้งเพื่อน ๆ ในกลุ่มล้วนแต่มีไมตรีที่อบอุ่นมอบให้ปัจจุบัน แค่ในกรุงโตเกียว เมืองหลวงของญี่ปุ่นมีสมาชิกกลุ่มเซนไตอยู่ราว 3,000 คน และมีแนวโน้มว่าจะเพิ่มมากขึ้นเรื่อย ๆ เพราะมีสมาชิกใหม่เข้าร่วมทุกวัน ในขณะเดียวกันก็ปรากฏอยู่ในสังคมโซเชียลมีเดีย เช่น เฟซบุ๊ก หลายกลุ่มด้วยกัน เช่น เซนไตแอดดิค เซนไตนินจา เซนไตโปเกมอน และยังแพร่หลายไปยังประเทศอื่น ๆ ด้วย เช่น ในอังกฤษ พบว่ามีกลุ่มเซนไตโปรเจกต์ ที่เหล่าสมาชิกใส่ชุดแนบเนื้อแปลงร่างไปสร้างความสนุกสนานให้แก่คนอื่น ๆขณะเดียวกัน ผู้ที่สวมใส่ชุดเซนไตยังระบุด้วยว่า ชุดรัดรูปพวกนี้ทำให้เขาและเธอมีหุ่นที่ดีขึ้นอีกด้วย
ตอบโจทย์ : ปรากฏการณ์ตุ๊กตาลูกเทพ สิทธิ ความเชื่อในสังคมไทย|รายการตอบโจทย์วันที 26 ม.ค.2559 สนทนากับเจ้าของตุ๊กตาลูกเทพและนักจิตวิทยาว่าด้วยปรากฏการณ์ตุ๊กตาลูกเทพที่กลับมาเป็นกระแสยอดนิยมอีกครั้งมนัญญา บุญมี ผู้ริเริ่มและก่อตั้งสมาคมนิยมเลี้ยงลูกเทพ By แม่หนิง และมานิตา ชื่นอารมณ์ ผู้เลี้ยงตุ๊กตาลูกเทพ บอกเล่าถึงจุดเริ่มต้นของการเลี้ยงตุ๊กตาลูกเทพ ความรู้สึก ความเชื่อและสิ่งที่ได้จากการเลี้ยงตุ๊กตาลูกเทพ ซึ่งทั้งมนัญญาและมานิตาอธิบายถึงสิ่งที่เธอได้จากการเลี้ยงลูกเทพตรงกันว่าลูกเทพเป็นเรื่องของ "ความสุขทางใจ" และ "ลูกเทพทำให้ผู้เลี้ยงมีความสุขขึ้น"
แฟชั่น “ตุ๊กตาลูกเทพ” กระจกสะท้อนธุรกิจความเชื่อหยั่งรากลึก-เติบโตในสังคมไทย |กระแสตุ๊กตาลูกเทพมีมาตั้งแต่ปีก่อน แต่ขณะนี้สังคมให้ความสนใจมากขึ้น เพราะการปรับตัวและกลยุทย์ทางการตลาดของภาคธุรกิจบริการ ความศรัทธาในรูปแบบตุ๊กตาราคานับหมื่นบาท ยังสะท้อนการพึ่งพิงทางใจที่เปลี่ยนไปตามยุค ถึงเวลาที่องค์กรทางศาสนาควรออกมาให้ความรู้ประชาชน วันนี้ (25 ม.ค. 2559) ผู้สื่อข่าวรายงานว่า ปรากฏการณ์ตุ๊กตาลูกเทพฟีเวอร์ แท้จริงเกิดขึ้นตั้งแต่ปีที่แล้ว แต่ที่ยิ่งแรงมากขึ้นอีกในปีนี้ เพราะภาคธุรกิจบริการพร้อมใจกันตอบรับ โดยขณะนี้ ไม่ว่าสายการบินหรือรถทัวร์ก็ล้วนเปิดโปรโมชั่นแรง ต้อนรับตุ๊กตาลูกเทพให้โดยสารไปกับเจ้าของได้จนเกิดเป็นกระแสข่าวยากจะคาดเดาว่าสิ่งที่เกิดขึ้นเป็นเพียงข่าวโหมกระแส หรือตุ๊กตาลูกเทพกลายเป็นที่พึ่งทางใจในยุค 2016 ซึ่ง อาจารย์เทพ พงศาวดาร หนึ่งในผู้ปลุกเสกตุ๊กตาลูกเทพ เผยว่า วันนึงมีคนนำลูกเทพมาให้ปลุกเสกไม่น้อยกว่า 10 ตัว และปัจจุบันความนิยมในเรื่องตุ๊กตาลูกเทพยังกระจายไปยังหลายประเทศในเอเชียผู้สื่อข่าวรายงานเพิ่มว่า สำหรับตุ๊กตาที่จะนำมาเป็นลูกเทพนั้น ราคาเบื้องต้นเริ่มที่สี่หลัก ถ้าหากเจิมและเข้าพิธีตามความเชื่อราคาจะเขยิบขึ้นไปอยู่ที่ห้าหลัก ซึ่งยังไม่รวมราคาค่าโมดิฟายด์ เพราะตุ๊กตาลูกเทพรุ่นใหม่ยังต้องนำไปปรับลุคให้ดูทันสมัย เช่น ทำสีผมใหม่และดูแลให้นุ่มสลวย บางตัวยังต้องติดขนตาล่างเพิ่มด้วยตุ๊กตาลูกเทพเมื่อเจิมและเข้าพิธีตามความเชื่อราคาสูงถึงตัวละหลักหมื่นบาท ตุ๊กตาลูกเทพเมื่อเจิมและเข้าพิธีตามความเชื่อราคาสูงถึงตัวละหลักหมื่นบาท อย่างไรก็ดี การเลี้ยงดูตุ๊กตาลูกเทพแบบเกินจริง โดยใส่ใจไม่ต่างจากคนเริ่มมีมากขึ้น ทำให้เกิดกระแสเสียงทั้งเห็นด้วยและเห็นต่าง แม้เป็นเรื่องศรัทธาส่วนบุคคล แต่จำนวนลูกเทพและค่านิยมเลี้ยงดูที่ทวีมากขึ้น ถึงขั้นขายส่งและมีร้านรับดูแลโดยเฉพาะ ยังสะท้อนวิธีคิดและอีกมุมที่สังคมไทยกำลังเผชิญศ.สุกัญญา สุจฉายา นักวิชาการด้านคติชนวิทยา กล่าวว่า ก่อนหน้านี้มีกุมารทอง แต่เป็นความนิยมของคนเฉพาะกลุ่ม แต่กรณีของตุ๊กตาลูกเทพเป็นสิ่งที่สะท้อนแฟชั่นของคนเลี้ยงไปด้วย ดั้งนั้น จึงไม่ใช่เรื่องศาสนาแต่เป็นไสยศาสตร์ที่มีการตลาด องค์กรทางศาสนาน่าจะให้ความรู้กับประชาชนในเรื่องนี้ในยุคที่ตุ๊กตาลูกเทพอวดโฉมบนโซเชียล มีแรงคลิกไลค์และแชร์ช่วยผลักดันจนโด่งดัง ทำให้หลายครั้งภาพการเลี้ยงดูที่หรูหราเป็นตัวแทนสะท้อนสถานะทางสังคม ความเชื่อนี้จะอยู่ยืนหรือส่งผลดั่งใจหวังให้เจ้าของหรือไม่ เป็นเรื่องยากจะหาคำตอบ แต่สิ่งที่เกิดแล้วคือธุรกิจความเชื่อกำลังเติบโตอย่างรวดเร็วในสังคมไทย
เปิดตำนานเชิดสิงโต 2,000 ปี ตกทอดเป็นมรดกศิลป์ทำหัวสิงโตในมาเลเซีย |การผลิตหัวสิงโตในประเพณีเชิดสิงโตมีประวัติยาวนานนับ 1,000 ปี ซึ่งผู้ผลิตหัวสิงโตแต่ละแห่งต่างสร้างเอกลักษณ์ด้วยลวดลายเฉพาะตัว เพื่อให้หัวสิงโตสื่อถึงเอกลักษณ์ของชาวจีนที่เดินทางไปอาศัยอยู่ในทุกแห่งทั่วโลกวันนี้ (6 ก.พ. 2559) ผู้สื่อข่าวรายงานว่า ธรรมเนียมการลูบหัวสิงโตและมอบอั่งเปาทางปากสิงโตในช่วงเทศกาลตรุษจีน เป็นความเชื่อเรื่องโชคลาภของชาวจีนในมาเลเซียต่อประเพณีการเชิดสิงโต ซึ่งเป็นสัญลักษณ์ของการขับไล่วิญญาณร้าย ไม่ให้มากล้ำกรายในช่วงเทศกาลขึ้นปีใหม่สถานที่ผลิตหัวสิงโตที่ได้รับความนิยมที่สุดในมาเลเซียได้แก่ โรงงานของเสี่ยวโหปิว ปรมาจารย์หัวสิงโตแห่งรัฐสลังงอร์ ผลงานของเขาได้รับความนิยมอย่างสูงจากคณะเชิดสิงโตทั่วมาเลเซีย เพราะสวยงามและราคาถูกกว่าสั่งจากเมืองจีนศิลปินวัย 61 ปีกล่าวว่าเมื่อ 30 ปีที่แล้ว เขาผลิตหัวสิงโตให้กับคณะของตัวเองเท่านั้น แต่ต่อมาหัวสิงโตของเขากลายเป็นที่ต้องการมากขึ้นเรื่อยๆ เขาจึงตัดสินใจก่อตั้งโรงงานในที่สุดกระบวนการผลิตหัวสิงโตของเสี่ยวโหปิวมีด้วยกัน 3 ขั้นตอน เริ่มจากการขึ้นโครงด้วยหวายแล้วใช้อลูมิเนียมมาเป็นฐาน ต่างจากแบบดั้งเดิมที่ใช้ไม้ไผ่ เนื่องจากอลูมิเนียมมีน้ำหนักเบาและไม่แตกหักง่ายระหว่างการแสดง ขั้นตอนที่ 2 คือการปั้นรูปทรงด้วยกระดาษหรือเทคนิคเปเปอร์ มาเช ส่วนขั้นตอนสุดท้ายคือการตกแต่งลวดลายเอกลักษณ์หัวสิงโตของเสี่ยวโหปิวคือลวดลายบาติกของมาเลเซีย เพื่อให้หัวสิงโตบ่งบอกสัญลักษณ์ของชาวมาเลย์ในอดีตประเพณีเชิดสิงโตของคนจีนในมาเลเซีย ถูกนักการเมืองเชื้อสายมาเลย์สั่งควบคุมการแสดง โดยอนุญาตให้เชิดเฉพาะเทศกาลตรุษจีน ก่อนได้รับการผ่อนปรนนปี 1990 เป็นต้นมา นับจากนั้นประเพณีการเชิดสิงโตก็ได้รับความนิยม ทั้งในงานมงคลของคนเชื้อสายจีนและชาวเมเลเซียทั่วไปเสี่ยวโหปิว กล่าวว่า เขาไม่เคยห่วงว่าศิลปะการทำหัวสิงโตจะหายไป เพราะประเพณีการเชิดสิงโตมีมานานนับ 1,000 ปี และจะคงสืบสานไปสู่คนรุ่นต่อๆ ไปอีกยาวนานประเพณีเชิดสิงโตมีมาตั้งแต่สมัยราชวงศ์ฮั่นเมื่อกว่า 2,000 ปี ที่แล้ว โดยรูปแบบการเชิดสิงโตแบ่งได้ 2 แบบกว้างๆ คือสิงโตจากสำนักทางเหนือ ที่เน้นความสนุกสนานพร้อมลีลากายกรรม ใบหน้าตกแต่งสีทอง ส่วนลำตัวประดับขนยาวรุงรังคล้ายสุนัขพันธุ์ปักกิ่ง ส่วน สิงโตจากสำนักทางใต้จะมีเขาบนศีรษะ ร่างกายจะตกแต่งด้วยขนสัตว์ จุดประสงค์ของการเชิดเพื่อขับไล่วิญญาณร้ายและนำพาโชคลาภในอดีตผู้เชิดสิงโตมักมาจากสำนักกังฟูและวูซู เนื่องจากการเชิดสิงโตต้องผสมผสานการกระโดด การเตะ การปีน และการรักษาสมดุล ซึ่งล้วนเป็นทักษะที่จำเป็นของศิลปะการต่อสู้ทั้งสิ้น โดยศิษย์ที่มีฝีมือเท่านั้นที่ได้รับอนุญาตให้เชิดสิงโตได้ยังมีการกล่าวอ้างด้วยว่า หากสำนักกังฟูแห่งไหนสามารถเชิดสิงโตได้ที่ละหลายๆ ตัว เป็นการการันตีว่าสำนักนั้นๆ เต็มไปด้วยยอดฝีมือนั่นเองเปิดตำนานเชิดสิงโต 2,000 ปี ตกทอดเป็นมรดกศิลป์ทำหัวสิงโตในมาเลเซีย http://news.thaipbs.or.th/content/7802 #ThaiPBSnews #เชิดสิงโต #ตรุษจีน #มาเลเซีย-----------------------------------------------------การผลิตหัวสิงโตในประเพณีเชิดสิงโตมีประวัติยาวนานนับ 1,000 ปี ซึ่งผู้ผลิตหัวสิงโตแต่ละแห่งต่างสร้างเอกลักษณ์ด้วยลวดลายเฉพาะตัว เพื่อให้หัวสิงโตสื่อถึงเอกลักษณ์ของชาวจีนที่เดินทางไปอาศัยอยู่ในทุกแห่งทั่วโลก 
